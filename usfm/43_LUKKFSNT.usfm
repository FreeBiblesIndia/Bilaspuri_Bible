\id LUK
\ide UTF-8
\rem Copyright Information: Creative Commons Attribution-ShareAlike 4.0 License
\h लूका
\toc1 लूका री खुशखबरी
\toc2 लूका
\mt1 Luke
\mt1 लूका
\is भूमिका
\ip लूका रिया लिखि रिया खुशखबरिया बिच इस्राएल रा छुटकारा करने औऴा कने सारी माह्णु जाति रे मुक्तिदाता यीशु परमेशरा रे बारे च बखान कित्तिरा। लूका लिखां भई यीशु "कंगालां जो खुशखबरी सुनाणे खातर " परमेशरा रे आत्मे सद्दया था। इसा बजह ने ये खुशखबरी बनबनकियां परेशानियां च फसिरे लोकां रे फिकरां ने भरीरी। लुका री लिखि रिया खुशखबरिया जो सुनाणे रा इक अपणा ई मजा, खास कर शुरु रे पाठां च, तिन्हा च जे यीशुये रे औणे री गल्ल कित्तिरी, कने बाद बिच बी तित्थी जे यीशुये रा स्वर्गा जो जाणे रा ब्योरा। प्रभु यीशुये रा स्वर्गा जो जाणे ते बाद मसीह च विश्वासा रे बधणे कने फैलणे रा ब्योरा। यीशुये रा स्वर्गा जो जाणे ते बाद मसीह च विश्वासा रे बधणे कने फैलणे रा ब्योरा इने लिखणे औऴे 'प्रेरितां रे काम्म' नौंवा रिया कताबा च दित्तिरा।
\ip दूज्जे कने छेंऊये भागा च दस्सी रियां मतियां गल्लां सिर्फ इसा इ खुशखबरिया च मिलां इयां। उदाहरण रे तौर पर, यीशुये रे जमणे पर स्वर्गदूतां रा गीत गाणा, गद्दियां रा न्याणे यीशुये जो देखणे जाणा, यरूशलेम रे मन्दरा च बालक यीशु, कने दयालु सामरी कने बिगड़ैल मुन्डुये रा द्रष्टान्त बगैरा-बगैरा। सारिया खुशखबरिया च प्राथना, पवित्र आत्मा, यीशुये री लोक सेवा च जनानां रा काम्म, कने परमेशरा रिया तरफा ते पापां रिया माफिया पर जादा जोर दित्तिरा।
\iot रूप रेखा:
\io भूमिका 1:1-4
\io यूहन्ना बपतिस्मा देणे औऴा कने यीशुये रा जन्म कने बछपन 1:5-2:52
\io यूहन्ना बपतिस्मा देणे औऴे री लोक सेवा 3:1-20
\io यीशुये रा बपतिस्मा कने परीक्षा 3:21-4:13
\io गलील च यीशुये री लोक सेवा 4:14-9:50
\io गलील ते यरूशलेम तक यात्रा 9:51-19-27
\io यरूशलेम च अन्तिम हफ्ता 19:28-23:56
\io प्रभुये रा मरीरेआं चते जिन्दा हुणा, दुसणा कने स्वर्गा जो जाणा 24:1-53
\c 1
\s परिचय
\p
\v 1 आदरणीय प्यारे मित्र थियूफिलुस जी! मतयां लोकें तिन्हां गल्लां रा ब्योरा लिखणे री कोशत कीति सै जे अहांरे बिच हुईयां।
\v 2 ठीक सैई गल्लां सै जे अहांजो तिन्हां लोकां ते मिलियां, तिन्हें जे इन्हां गल्लां जो शुरु तेई देखया था कने सै जे परमेशरा रे वचना रे सेवक थे।
\v 3 इस खातर शुरु तेई इन्हां सारियां गल्लां जो पूरी साबधानिया ने कने ठीक-ठाक जांच पड़ताल़ करने ते बाद, मिंजो ये ठीक लगया भई हऊँ बी इन्हां जो तेरे खातर बारी-बारी लिक्खूं।
\v 4 तिसते जे भई तू तिन्हां गल्लां री हकीकत जाणी लो तिन्हां री जे तिज्जो शिक्षा देई तरी।
\s यूहन्ने रे जन्मा री घोषणा
\p
\v 5 तिन्हें दिनें ताहली जे यहूदिया प्रदेशा च हेरोदेस राजे रा राज था। तिथि जकरयाह नौंवा रा इक यहूदि याजक था, सै जे अबिय्याह री याजकां री मन्डलिया च था। कने तिस रिया जनाना रा नौं इलीशिबा था सै जे हारुन रे कुऴा री थी।
\v 6 जकरयाह कने इलीशिबा ये दोनों जणे परमेशरा री नजरां च धर्मी थे, सै बड़े ध्याना ने प्रभुये रे हुक्मा जो कने कायदे-कानूना जो मन्नां थे।
\v 7 पर इलीशिबा रे औत्र होणे रिया वजह ने तिन्हारे कोई न्याणा नीं था, कने हुण सै दोनों जणे बड़े स्याणे हुई गरे थे।
\v 8 ताहली जे जकरयाह अपणी मण्डलीया री बारी औणे पर परमेशरा रे सामणे याजकां रा काम्म करीरां था ।
\v 9 तां परोहतां रे रीति-रिवाजां रे मुताबिक तिसरे नौंवा पर चिटठी निकऴी कने तिसरा नौं आया भई प्रभु रे मन्दरा च जाईने तिसरिया हजूरिया च धूप बालो।
\v 10 कने ताहली जे धूप बालणे रा वगत आया ताहली लोक मन्दरा रे बाहर कट्ठे हुईने प्रार्थना करी करां थे।
\v 11 ताहली जे जकरयाह प्रभु रे मन्दरा च था, तिस वगत तिने प्रभु रा इक स्वर्गदूत ‌धूप बालणे री चौकिया रे सज्जे पासे खड़ीरा देखया।
\v 12 जकरयाह तिस स्वर्गदूता जो देखीने घबराईग्या कने डरा रे मारे तिसरा बड़ा बुरा हाल था।
\v 13 पर तिने स्वर्गदूते जकरयाह ने गलाया, "जकरयाह डरदा मत, इक पुत्र पाणे रे खातर तैं सै जे प्रार्थना परमेशरा ने कितिरी, सै तेरी प्रार्थना परमेशरे सुणीलरी; कने तेरी जनाना इलीशिबा ते तिज्जो इक पुत्र जमणा! कने तू तिस पुत्रा रा नौं यूहन्ना रखयां।
\v 14 तिज्जो त बड़ा नन्द कने खुशी हुणी, कने सौगी तिसरे जमणे ते मते सारेयां लोकां मौज़ करनी,
\p
\v 15 तिस प्रभुरिया नजरां च अब्बल हुणा। तिस कदीं बी अंगूरी रस कने दारु नीं पीणा; कने तिस अपणी मौआ रे गर्भा ची पवित्र आत्मा ते भरी जाणा।
\v 16 ताहली जे तिस बडडे हुई जाणा, ताहली तिस अपणे प्रचारा ते मते सारेयां इस्राइयली लोकां जो तिन्हारे प्रभु परमेशरा पासे लैई औणा।
\v 17 तिस परमेशरा रे सेबक एलिय्याह री आत्मा च कने समरथया च भरी ने तिसरे अग्गे-अग्गे चलणा। ताकि परमेशरा रे औणे ते पैहले लोकां रे मनां जो परमेशरा जो ग्रहण करने खातर तैयार करी सक्को। तेरे पुत्रा, मौ-बुड़याँ रा मन अपणे बच्चयां री तरफ फेरना, कने तिस हुक्मा जो नीं मनणे औऴे लोकां जो हुक्म मनणे रा ज्ञान सखाणा।"
\v 18 जकरयाह स्वर्गदूता ते पुछया, "येढ़ा किछ हुणा, इसा गल्ला जो हऊँ कियां जाणी सक्कां? काँभई ये गल्ल बड़ी रेहान करने औऴी कने भरोसा करने लायक नीं, काँभई हऊँ त बुडडा हुईगरा, कने मेरी जनाना बी बुडडी हुईगरी।"
\v 19 फेरी स्वर्गदूते तिसजो जबाब दित्या, "मेरा नौं जिब्राईयल आ, हऊँ साक्षात परमेशरा रिया हजूरिया च खड़ीरा रेहां, तिने ई मिंज्जो तुन्हांने गल्ल बात करने कने ये खुशखबरी तिज्जो सुनाणे खातर भेजी रा।
\v 20 कने इस बगत मैं जो किछ तेरेने गलाया, तिस पर तैं भरोसा नीं कित्या, इस खातर त्याह्ड़ू़आं तक जे सै न्याणा नीं जमया, तिन्हां दिनां तक तू अपणे मुहां ते नीं बोली सकगा। काँभई सै गल्लां जे मैं गलाईयाँ सै गल्लां अपणे बगता च पूरी हूणी।"
\v 21 इस सारे बगता च, लोक जकरयाह री मन्दरा ते बाहर औणे री बाट देखी रां थे, तिन्हां जो रेहानी हुई रां थी भई तिसजो मन्दरा रे अन्दर इतनी देर कां लगी रांई।
\v 22 ताहली जे सै बाहर निकली ने आया तां सै तिन्हा लोकां ने नीं गलाई सकया। कने सै जाणी गै भई तिने पक्का मन्दरा च कोई दर्शण देखया, सै तिन्हा जो ईशारा करदा रेहा, कने मुहां ते बोली नी सकया।
\v 23 ताहली जे जकरयाह री सेवा रे दिन पूरे हुईये, तां सै अपणे घरा जो चलीया।
\v 24 इन्हा दिनां ते बाद छोड़े ई तिसरी जनाना इलीशिबा भारहत्‍थी हुई; कने पंज्जा महीनेयां तक अप्पुं जो लुकोन्दी रेही,
\v 25 कने गलाणे लगी, "प्रभु कितना दयालु आ! भई मेरे कोई न्याणा नीं था, पर तिने मांह पर किरपा करीने मिंजो लोकां च औत्तर होणे री बेईज्जतिया ते बचाया।"
\s यीशुये जन्मा री भविष्यवाणी
\p
\v 26 इलिशिबा रे भारहत्थी होणे रे छेऊवें महीने, परमेशरे जिब्राईल नौंवा रे स्वर्गदूता जो गलील प्रदेशा रे नासरत शहरा च,
\v 27 मरियम नौंवा री इक कुवारी कुड़िया रे घरें भेजया। तिसारी सगाई युसूफ नौंवा रे माह्णुये ने हुई थी, सै जे राजा दाऊद रे खानदाना रा था।
\v 28 जिब्राईल स्वर्गदूत मरियम रे सामणे खढ़ीग्या कने तिसा री बडयाई करदे हुए बोलणे लगया, "नमस्कार! तेरे ऊपर प्रभुरी किरपा हुई, कने प्रभु तू सौगी आ।
\v 29 इसा गल्ला जो सुणी ने मरीयम डरीगी कने बड़ी रेहान हुईने सोच बिचार करने लगी भई स्वर्गदूता री गलाई रिया गल्ला रा क्या मतलब हुया।
\v 30 स्वर्गदूते तिसा जो गलाया, "मरियम तू मत डरदी, कांभई परमेशरे तिज्जो शीष देणे रा निश्चा कितिरा।
\v 31 तू बाल्थीया हुणा, कने तेरेते इक बालक जमणा; कने तू तिसरा नौं यीशू रखयां।
\v 32 तिस सबनीं च अब्बल होणा, कने परमप्रधान परमेशरा रा पुत्र कहलाणा। प्रभु परमेशरा तिसजो तिसरे बजुर्ग राजे दाऊदा री राजगद्दी देणी।
\v 33 कने तिस इस्राएली लोकां पर सदा खातर राज करना; कने तिसरा राज कदीं बी नीं मुकणा, सै जे सदा खातर बणी रा रैहणा!"
\v 34 मरियमे स्वर्गदूता ने बोलया," हऊँ त इक कुवारी कुड़ी, मेरे न्याणा कियां हुणा ?
\v 35 इसा गल्ला पर स्वर्गदूते तिसा जो जबाब दित्या, "पवित्र आत्मा तेरे ऊपर उतरना, कने परमप्रधान परमेशरा री महान शक्ति तू पर छाणी। इस खातर तेरेते सै जे न्याणा जमणा सै पवित्र हुणा, कने सै परमेशरा रा पुत्र कहलाया जाणा।
\v 36 कने इक गल्ल होर दस्सूं, तेरी रिस्तेदार इलीशिबा, स्याणदे बगता च बी भारहत्थी हुईगी। लोक तिसा जो औत्र बोलां थे, पर ये तिसारे भारहत्थी हुणे रा छेंऊआं महीना हुई गरा ।
\v 37 कांभई परमेशरा रे खातर किछ बी मुशकल नीं आ!”
\v 38 इसा गल्ला पर मरीयमे बोलया, "हऊँ त प्रभुरी दास ई, सब किछ तेरे बोला मुताबिक ओ।" तिसते बाद स्वर्गदूत तिसा ला ते चलीग्या।
\s मरियम रा इलीशिबा ने मिलणे जाणा
\p
\v 39 फेरी तिन्हां ई दिनां च मरियम उट्ठीने इकदम पहाड़ी प्रदेशा च यहूदा रे इक नगरा जो गई।
\v 40 कने तिसा जगह जे जकरयाह रैयी करां था। तिसरे घरें जाईने तिसे तिसरिया जनाना इलीशिबा जो नमस्ते किती।
\v 41 येढ़ा हुया भई जियां जे इलिशिबे, मरियमा री नमस्ते सुणी, तियां ई न्याणा तिसारे गर्भा च फुरने लगया, कने इलिशिबा पवित्र आत्मा ने भरीगी।
\v 42 कने सै खुश हुईने जोरा री अवाजा च मरियमा ने बोलां ई, "तू सारीयां जनानां च परमेशरे महान समझी, कने तेरा न्याणा बी महान हुया!
\v 43 ये कितणी बड्डी ईज्जता री गल्ल इ भई मेरे प्रभु री अम्मा मेरे साई इक हल्की जनाना ने मिलने जो आई!
\v 44 तियां जे तैं मिन्जो नमस्ते कीति, तियां ई तेरी अवाज सुणी ने मेरे पेट्टा च न्याणा मौज्जा ने उछऴणे लग्या!
\v 45 धन्न ई सै जनाना, तिसै जे भरोसा कित्या भई जो किछ प्रभुये तिसा जो गलाया सै पूरा हुणा।"
\s मरियम रा प्रभु रे खातर गीत गाणा
\q1
\v 46 फेरी मरियमे गलाया,
\q2 "हऊँ अपणे मना ते प्रभु री तारीफ करां ई।
\q1
\v 47 मेरी आत्मा च मेरे मुक्तिदाता
\q2 परमेशरा री मौज आईगी,
\q1
\v 48 भई तिन्हे अपणी दासिया रे हल्के मना पर नजर कित्ति,
\q2 कने अज्जा ते हर इक जुगा रे लोकां मिन्जो धन्य बोलणा।
\q1
\v 49 कने तिस सर्वशक्तिमान परमेशरा रा नौं पवित्र आ,
\q2 तिने मेरे खातर बडडे-बडडे कम्म कितीरे।
\q1
\v 50 कने तिन्हा री दया तिन्हा सबनीं पर,
\q2 सै जे तिन्हा रा डर मन्‍नांए, पुश्तां ते पुश्तां तक बणी रेआं ई।
\q1
\v 51 परमेशरा रा शक्तिशाली सामर्थ बडडे-बडडे कम्म करां! देक्खा,
\q2 सै लोक जे अपणियां समझा पर घमण्ड करां थे, परमेशरे तिन्हा जो तिणका-तिणका बखेरीत्या।
\q1
\v 52 परमेशरे राजेयां जो तिन्हा रिया राजगद्दीयां ते थल्ले त्वारी दित्या;
\q2 कने दीन जनां जो परमेशरे ऊच्चे संघासणां पर बठाऴया।
\q1
\v 53 तिन्हे भूखयां जो बधिया रोटी खवाई ने रजाया
\q2 कने सेठां जो खाली हत्थ बाहर कडया।
\q1
\v 54 परमेशरे इस्राएल रे लोकां री मदद किति
\q2 सै जे परमेशरा रे अपणे लोक थे
\q1
\v 55 तेढ़ा जे परमेशरे अहांरे बजुर्गां ते बोलया तेढ़ा ई तिने सदा अब्राहम कने तिसरे कुलबे रे परती
\q2 अपणी दया जो याद कित्या कने अपणे सेवक इस्ञाइयल री मद्‌द कीति।
\q1
\v 56 मरियम तकरीवन तिन्न महीने इलीशिबा सौगी रैयी,
\q2 इसते बाद सै अपणे घरा जो बापिस आईगी।
\s वपतिस्मा देणे औऴे यूहन्ने रा जन्म
\p
\v 57 फेरी इलिशीबा रे न्याणा जमणे रा बगत पूरा हुया, कने तिसे इक मुन्डुए जो जन्म दित्या।
\v 58 कने ये खबर इकदम तिसारे पड़ेसियां कने रिस्तेदारां च फैलीगी भई प्रभुये स्याणदिया बेला बी तिसा जो न्याणा देईने बड़ी किरपा किती, इस खातर लोकें तिसा सौगी मिली ने खुशी मनाई।
\v 59 ताहली जे सै मुन्नू अट्ठां दिनां रा हुया, तां यहुदी जातिया री रशमा रे मुताबिक सारे रिस्तेदार कने मित्र तिसरा खतना (नामकरण) करने खातर कट्ठे हुए। सै तिस मुन्डुये रा नौं तिसरे पिते रे नौंवा रे मुताबिक जकरयाह रखणे लगे।
\v 60 पर इलिसिबे येढ़ा नौं रखणे रे खातर मना कित्या कने बोलया," इस मुन्डुये रा नौं यूहन्ना रखा।"
\v 61 इसा गल्ला पर सारेयां लोकें रेहान हुईने पूछया, "कां? तेरे परिबारा च इस नौंवा ते त कोई बी नीं आ!
\v 62 फेरी तिन्हे तिस मुन्नुये रे पिते जो ईशारा करी ने पुछया भई तू इसरा क्या नौं रखणा चांह।
\v 63 तिने लिखणे रे खातर तख्ती मंगी, कने सारेयां लोकां जो रेहानिया च पाईने तिने लिखया, "इस मुन्डुये रा नौं यूहन्ना ई हाया।"
\v 64 इकदम ई तिसरा मुँह कने तिसरी जीभ खुल्लीगी, कने सै परमेशरा रा गुणगान करीने गलाणे लगया।
\v 65 कने तिसरे अखा-बखा रे रैहणे औऴे सारे लोक रेहान हुईये; कने ऊथी केढ़ी-केढ़ी गल्लां हुईयां इसरा गलाण बोलण यहूदिया प्रदेशा रे सारे पहाड़ी लाके च फैल्लीग्या।
\v 66 सारे सुणने औऴे लोक अपणे-अपणे मना च सोच-बिचार करने लगे, "ये मुन्डु केढ़ा हुणा?" काँ भई ये पक्की गल्ल इ भई प्रभुये रा आशीर्वाद तिस मुन्डुये पर था।
\s जकरयाह रा भविष्यवाणी करना
\p
\v 67 तिसरा पिता जकरयाह पवित्र आत्मा ने भरीग्या कने तिने येढ़ी भविष्यवाणी किती:
\q1
\v 68 "इस्राएल रा प्रभु परमेशर धन्न आ,
\q2 कांभई तिने अपणे लोकां पर भीं ते दया किती कने तिन्हारा छुटकारा कित्या ।
\q1
\v 69 कने अपणे सेबक दाउदा रे कुऴा ते अहांरे खातर
\q2 इक महान उद्धार करने औऴे जो भेजया,
\q1
\v 70 तियां जे तिने पिछले जुगा च अपणे दास
\q2 पवित्र भविष्यबक्तयां रे जरिये ब्योरा भेजीरा था।
\q1
\v 71 हुण अहां अपणे बैरियां ते
\q2 कने अहांने दुश्मणी रखणे औऴे हत्थां ते बची जाणा।
\q1
\v 72 भई अहांरे बाप-दादयां पर दया करीने
\q2 कने अपणे पवित्र करार जो याद करीने,
\q1
\v 73 सै सगन्द जे तिन्हे अहांरे पिता
\q2 अब्राहम सौगी खादि थी।
\q1
\v 74 कने तिसरे बरदाना ते अहें अपणे दुशमणां रे
\q2 चुंगऴा ते छडवाई कने बिना डरे
\q1
\v 75 तिसरे सामणे पवित्रता कने प्रभुरी इच्छा रे मुताबिक
\q2 जिन्दगी भर तिसरी सेवा करदे रैईये।
\q1
\v 76 कने ओ बालक तू, सर्वशकितमान परमेशरा री भविष्यबाणी करने औऴा माह्णु पुकारया जाणा,
\q2 कांभई तू प्रभुरे अग्गे-अग्गे चलणा कने तिसरे खातर बाट तैयार करनी।”
\q1
\v 77 तू तिन्हा रे लोकां जो येढ़ा ज्ञान देणा भई
\q2 पापां रिया माफिया रे जरिये कियां छुटकारा मिलां
\q1
\v 78 कने परमेशरा री दया री वजह ने,
\q2 स्वर्गा ते अहां रे ऊपर लोय चमकणी,
\q1
\v 79 भई लोय नेहरे च कने मौता रे परछौये च बैठीरे लोकां तक पुज्जी जाओ,
\q2 कने अहांरे पैरां जो शान्तिया री बाटा च चलणे जो अगुआई करगी।”
\v 80 कने सै बालक यूहन्ना बड्डा हुन्दा गया कने आत्मा रिया शक्तिया च मजबूत हुन्दा गया, कने बड्डा हुणे ते बाद तदुआं तक जे तिने इस्राएल रे लोकां च अपणी सेवा नी शुरु किती, तालुआं तक सै जंगला च रैया।
\c 2
\s यीशुये रा जन्म
\r (मत्ती 1:18-25)
\p
\v 1 जिस वगत रोम देशा रा बादशाह औगस्तुस कैसर था, तिस वगत तिने ये हुक्म दित्या भई तिसरे राज्जा च औणे औऴे सारे लोकां री गिनती करी कने तिन्हा रे नौं लिखे जायें।
\v 2 पहली दफा नौं लिखणे रा ये कम्म उस वगत हुया जिस वगत जे सीरिया लाके रा हाक़िम क्बिरिनियूस था।
\v 3 तां बादशाह रे हुक्मा रे मुताबिक सारे लोक अपणे नौंवा जो लखाणे खातर अपणे-अपणे शहरा जो गये।
\v 4 इस खातर भई युसूफ दाऊद रे टबरा कने कुलबे रा था, तां सै बी गलील प्रदेशा रे नासरत शहरा ते यहूदिया प्रदेशा बिच दाऊद राजे रे शहर बैतलहमा जो गया,
\v 5 भई तिथी जाई कने अपणी भारहत्थी मंगेतर मरियम सौगी नौं लखाई सक्को।
\v 6 जिस वगत सै बैतलहम शहरा बिच थे तां मरियम रे वाल़्थी हुणे रा वगत आई आ,
\v 7 कने तिसारे पहलौठे पुत्रा रा जन्‍म हुया कने तिसे अपणे न्याणे जो कपड़े च लपेटी ने इक्की गोयडा रिया खुरलिया च रखया, कांभई शहरा च तिन्हा जो किसी बी सराईं बिच रैहणे जो जगह नीं मिली थी।
\s स्वर्गदूतां रा गद्दियां जो दर्शण देणा
\p
\v 8 तिस देशा बिच कई गद्दी थे सै जे राती रे वगत खुल़ीया जगह बिच अपणी भेडां जो कट्ठा करी ने तिन्हा री रखवाली करां थे।
\v 9 तिसा राती जो प्रभुये रा इक स्वर्गदूत तिन्हा रे सामणे आई ने खड़ीया कने तिन्हारे चहूं पासयां परमेशरा री लोय ई लोय हुई ई कने सै बड़े भरी डरीये।
\v 10 तां फेरी स्वर्गदूते तिन्हा जो गलाया, "मता डरदे!" हऊँ तुहां रे खातर बड़े मजे री खुशखबरी सुनाणे आईरा सै जे सारे लोकां खातर हुणी।
\v 11 भई आज्ज दाऊदा रे शहर बैहतलमा बिच तुहांरे खातर दुख, तकलीफ कने पापां ते छुटकारा देणे औऴे मुक्तीदाते रा जन्‍म होया कने सै ई मसीह‍प्रभु आ।
\v 12 कने तिसरी तुहांरे खातर ये पछयाण ई भई इक न्याणा कपड़े च लिपटी रा गोयडा री खुरलिया च रखी रा मिलणा।
\v 13 ताहली इकदम तिस स्वर्गदूता सौगी मते स्वर्गदूतां री मण्डली हुई ई कने सै परमेशरा रा गुणगान करदे सुझया करां थे, सै येढ़ा गाया करां थे भई,
\v 14 स्वर्गा च परमेशरा री बडयाई ओ कने जमीना पर तिन्हा माह्णुआं ते जे परमेशर खुश आ तिन्हा पर सुख-शान्ति ओ।
\v 15 स्वर्गदूत गान्दे-गान्दे स्वर्गा जो चलीये तां फेरी गद्दीयें ईक्की-दूये ने गलाया, चला अहें बैतलहम चलीये कने ये जे गल्लां हुईयां कने तिन्हां जो प्रभुये परगट कित्या, इन्हा जो जाईने देखिये
\v 16 फेरी सै झट-पट गये कने गोयडा च मरियम कने युसूफ जो देखया कने खुरलिया च तिस न्याणे जो बी देखया।
\v 17 तिन्हा जो देखी ने तिन्हे गद्दीयें न्याणे रे बारे च स्वर्गदूतां रे मुहां ते सुणी री सारी गल्लां रा जिकर कित्या।
\v 18 कने सुणने औऴे लोक गद्दीयां री गल्लां सुणी कने बड़े हैरान हुये।
\v 19 पर मरियमे सारीयां गल्लां जो अपणे मना च रखी कने सोच-विचार कित्या।
\v 20 कने गद्दीयाँ जो तेढ़ा जे स्वर्गदूते गलाई रा था तेढ़ा ई सब कुछ सुणी ने कने देखी ने सै परमेशरा री बडयाई कने गुणगान करदे वापस हटि ये।
\s यीशुये रा नामकरण संस्कार
\p
\v 21 अट्ठां दिनां बाद, यहूदी रीति-रिवाजा रे मुताबिक तिस वगत जे तिस बच्चे रा खतना (नामकरण संस्कार) हुया, ताहली तिसरा नौं यीशू रखया। ये सै नौं था तिस न्याणे रा नौं जे पेट्टा च औणे ते पैहले स्वर्गदूते मरियमा जो दस्सी रा था।
\v 22 किछ दिनां ते बाद, मूसा नबीये रे कायदे कनूना रे मुताबिक न्याणे जमणे रा सुतक होणे ते शुद्ध होणेरा वगत पूरा हुया, तां युसूफ कने मरियम बच्चे जो प्रभुये जो सोंपणे खातर यरुशलेम मन्दरा च ली आये,
\v 23 (मूसा नबीये री व्यवस्था रे मुताबिक परमेशरा रा कानूण बोलां: "जे कोई जनाना पैहलेहत्थे पुत्रा जो जनम देईं तां तिस मुन्नुये जो प्रभुये रे हत्था सौंपणा जरुरी आ"।)
\v 24 प्रभुये रे कनूणा रे मुताबिक कोकड़ेयां री जोड़ी या कबुतरां रे दुईं बच्चयां रा बलिदान चढ़ाणा जरूरी था।
\s शमौना रा गीत
\p
\v 25 यरुशलेम शहरा च शमौन नौंवा रा इक माह्णु रैई करां था। कने सै परमेशरा जो मनणे औऴा कने तिसरा भगत था। सै परमेशरा री आत्मा ते भरीरा था, कने मसीह रे औणे कने इस्राएल रे लोकां जो छडवाणे री बड़ी आस लगाई ने बैठीरा था।
\v 26 पवित्र आत्मे तिस्सो दर्शण दित्या था भई तालुआं तक जे सै प्रभु रिया तरफा ते भेजी रे मसीहे जो देखी नीं लेन्दा, तदुआं तक तिसरी मौत नीं हुणी।
\v 27 पवित्र आत्मा री अगुवाईया ते सै मन्दरा जो गया कने तिस ई दिन मरियम कने युसूफ न्याणे यीशूये जो यहूदी कनूना रे मुताबिक परमेशरा ले अर्पण करने आईरे थे।
\v 28 तिस बगत शमौन बी ऊथी मौजूद था, तिने तिस न्याणे जो अपणीया गोदा च लेआ कने परमेशरा री बडयाई करदे हुए बोलणे लगया,
\q1
\v 29 "मेरे मालका,
\q2 हुण हऊँ शान्तिया ने मरी सक्कां!
\q1
\v 30 कांभई तियां जे तैं मेरने वादा किती रा था,
\q2 तिसरे मुताबिक मैं तिस मुक्ति दाते जो देखील्या,
\q1
\v 31 तिसजो जे तैं
\q2 सबनीं लोकां री नजरां च तैयार कित्या।
\q1
\v 32 सै इक जोत ई सै जे सारे देशां रे गैर-यहूदी लोकां सामणे परमेशरा जो दसग़ी,
\q2 कने इस्राएल रे सै लोक, सै जे तेरे अपणे लोक ये, तिन्हा बिच तेरी बडयाई हो !"
\p
\v 33 बालक यीशुये रे बारे च शमौन सै जे किछ बोली रां था, तिसजो सुणी ने युसूफ कने मरियम दंग ई रैईये।
\v 34 फेरी शमौने तिन्हा जो आर्शीबाद दित्या, कने तिने तिसरी माता मरियमा ने बोलया, "ये न्याणा परमेशरा री चुणी री नशाणी ई। इस्राएल प्रदेशा रे मतेयां लोकां तिसजो नकारी देणा, कने सैई गल्ल कईयां रे उजड़ने री वजह बणनी, पर तिस मतेयां रे खातर शीषा रा कारण बणना।
\v 35 कने तलवारी तेरा ई प्राण आर-पार बिन्हणा कने मतेयां लोकां रे दिलां री गहराईया च सै जे गल्लां ईयां, सै निकऴी ने सामणे औणीयां।
\s हन्नाह री गबाही
\p
\v 36 हन्नाह, परमेशरा री इक पक्की भगतणी थी, तिसा जो जे परमेशरा री भबिष्यबाणी करने रा बरदान था, सै बी तिस बगत मन्दरा च हाजर थी। सै अशेर रे गोता च ते फनूएल री कुड़ी थी, कने सै बड़ी बुड्डी थी। ताहली जे तिन्हारे ब्याह जो हुईरे सिर्फ सात साल हुईरे थे तिस बगत तिसारे घरा औऴे री मौत हुई गरी थी, तां सै बिधवा थी।
\v 37 हुण सै चौरासियां सालां री थी। सै मन्दरा रे अंगणा जो छडी ने किती जो नीं जान्दी थी, कने रात दिन ऊथी रैयां थी। सै बर्त कने प्रार्थना सौगी परमेशरा री अराधना करां थी।
\v 38 ताहली जे शमौन, मरियम कने युसूफा ने गल्ल़-बात करी रां था, तिस वगत हन्नाह बी ऊथी पुज्जी कने परमेशरा री स्तुति करने लगी। फेरी तिसे जाईने तिन्हा सारेयां जो यीशुये रे बारे च दस्या, सै जे तिस राजे री निहालपा च थे, कने सै आईने यरुशलेम शहरा जो छडवाणे औऴा था।
\s नासरत जो वापस औणा
\p
\v 39 यीशुये रे मौ-बुड़ेयां प्रभुये रे विधि-विधाना रे मुताबिक सारी जरूरी गल्लां पूरी कितियां, तिसते बाद सै गलील प्रदेशा रे नासरत नगरा च अपणे घरा जो बापस आईगे।
\v 40 ऊथी सै न्याणा यीशु कद काठिया ते कने आत्मा रियां गल्लां जो समझणे च बधदा गया। सै ज्ञाना री गल्लां ने भरीरा था, कने परमेशरा रा तिस पर खास आर्शीबाद था।
\s मन्दरा च यीशुये रा धर्म गुरुआं ने गल्ल बात करना
\p
\v 41 हर साल यीशुये रे माता- पिता फसह रा त्योहार मनाणे खातर यरुशलेम शहरा जो जां थे, येढ़ा करना हर इक यहूदी खातर जरुरी था।
\v 42 ताहली जे यीशु बारहां सालां रा हुईया, तां सै त्योहारा रिया रीतिया रे मुताबिक यरुशलेम जो गये।
\v 43 जिस वगत त्योहार खत्म हुईया, तां सै नासरत नगरा जो बापस चलीपे, पर यीशू यरुशलेम च रुकिया। इसा गल्ला जो तिसरे माता-पिता नीं जाणदे थे।
\v 44 कांभई तिन्हे सोचया भई सै होरनीं जातरुआं सौगी हुणा, इक् दिनां रा सफर हंडणे ते बाद तां जे सै तिन्हा जो नीं सूझया, फेरी सै तिस्सो अपणे रिस्तेदारां कने मित्रां रे बिच टोऴणे लगे।
\v 45 कने तां जे यीशू तिन्हा जो किती नीं मिलया, तां सै तिस्सो टोऴदे-टोऴदे मुड़ी कने वापस यरुशलेम पुज्जे।
\v 46 तिज्जे दिन यीशू तिन्हा जो मन्दरा च मिलया, तिथी सै यहूदी धर्म-गुरुआं सौगी बैठीरा था, कने तिन्हा री गल्लां सुणीने आत्मिक कने धार्मिक गल्लां रे बारे च स्वाल जवाव करी रां था।
\v 47 सारयां लोकें, तिन्हे जे सै गलांदा सुणया, सै सब जणे तिसरी सूझबूझ कने सवाल-जवाबां जो सुणी ने हैरान हुईये।
\v 48 तिसजो देखी ने यीशूये रे माता-पिता बड़े हैरान हुए कने तिसरी माते तिसजो बोलया, “पुत्रा! तैं अहां सौगी येढ़ा काँ कित्या? तिज्जो टोऴदे- टोऴदे तेरे पिते रे कने मेरे प्राण त कट्ठे हुईगरे थे !”
\v 49 फेरी यीशुये तिन्हा जो गलाया, "तुहें मिंजो कजो टोऴी करां थे ? क्या तुहां जो येढ़ा पता नीं आ भई मेरा अपणे पिते रे घरें हुणा जरुरी आ?”
\v 50 पर सै क्या बोली रां था, तिन्हा रिया समझा च किछ नी आया।
\v 51 फेरी सै तिन्हा सौगी नासरत जो वापस आईया, कने तिन्हारा हुक्म मनदा रैया; कने तिसरी माते ये सारी गल्लां अपणे मना च रखी।
\v 52 यीशूये जो परमेशर कने माह्णुआं रा अनुग्रह मिलदा गया कने सै अक्ला च कने डीऴ-डौऴा च बधदा गया।
\c 3
\s यूहन्ना बपतिस्मा देणे औऴे रा सन्देश
\r (मत्ती 3:1-12; मरकुस 1:1-8; यूहन्ना 1:19-28)
\p
\v 1 रोम देशा रे बादशाह तिबिरियूस कैसरा रे राज्जा रे पन्द्रहवे साल्ला च ताहली जे पुन्तियूस पिलातुस यहूदिया प्रदेशा रा राज्यपाल था, कने तिस देशा रे चौथे हिस्से रे राजयां च हेरोदेश गलील रा कने तिसरा भाई फिलिप्पुस इतुरैया कने त्रखोनीतिस रा, कने लिसानियास अबिलेने प्रदेशा रे चौथे हिस्से बिच राज करां था।
\v 2 तिन्हा दिनां च मुखिये याजक त हन्ना कने कैफा थे, तां तिस बेले परमेशरा रा बचन जंगला बिच जकरयाह रे पुत्र यूहन्ना ले पुज्जया।
\v 3 तां सै फेरी यर्दन नदिया रे आसे पासे रे सारे लाकयां च जाईने लोकां च प्रचार करने लगया, भई अपणे पापां ते माफी लेणे खातर बुरे कम्मा ते मन फेरा कने बपतिस्मा लौआ।
\v 4 यशायाह भविष्यवक्ते यूहन्ना रे बारे च बड़े पैहले ये सब गलाई रखीरा था भई,
\q1 "बियाबान लाके च इक माह्णुये रे हाक पाणे री आवाज सुणी करां ई भई
\q2 प्रभुये रे खातर बाट तैयार करा, तिसरे खातर सड़कां सिधियां बणावा।
\q1
\v 5 हरेक खडडा खोला भरया जाओ, हरेक पहाड़ कने ऊच्ची जगह पधरी कीति जाओ,
\q2 कने सै जे टेढा-मेढा सै सिधा कित्या जाणा कने सै जे ऊच्चा नीहठा रस्ता सै पधरा बणना।
\q1
\v 6 होर हर माह्णुये परमेशरा री दीतिरी मुक्ति कने छुटकारा देखणा।"
\p
\v 7 सै जे मते लोकां री भीड़ यूहन्ना ते बपतिस्मा लेणे जो अंवा थी सै तिन्हा जो गलां था, "हे सर्पा रे बच्चयो तुहां जो किने दसया भई औणे औऴिया क्रोपगीया ते दूर नट्ठा।
\v 8 इस खातर मन फेरने जोगा फऴ बी तुहां च औणा चाहिन्दा, अपणे मना च ये नीं सोचणा भई अहांरा पिता अब्राहम आ, कांभई हऊं तुहांजो बोलां भई परमेशर इन्हा पत्थरां ते बी अब्राहमा खातर लुआद पैदा करी सक्कां।"
\v 9 इस बेले परमेशरा रे क्रोपा री कुहाड़ी तुहांजो तुहांरी जड़ां ते बडणे खातर ढक्का तां रखीरी, भई तिस डाऴा च जे खरे फऴ नीं लगदे सै बडडी-टुक्की ने अग्गी च फुकया जां।"
\v 10 तां लोकां री भीड़ तिसते पुछणे लगी, "अहांजो परमेशरा रे इस क्रोपा ते बचणे खातर क्या करने पौणा?"
\v 11 यूहन्ने तिन्हा जो जवाब दित्या, "जे तुहां ले दो कुरते ओ, तां तिन्हा च ते इक कुरता तिसले जे नीं आ तिस ज़रुरतमन्द माह्णुये जो देई दो, कने जे तुहां ले रोटी ओ, तां तिसाजो तिन्हा सौगी बन्डी लो सै जे भुक्खे ओ ।"
\v 12 चुंगी लेणे औऴे बेईमान लोक बी तिसले बपतिस्मा लेणे आये कने पूछणे लगे, "गुरु जी, अहें क्या करीये?"
\v 13 तिने तिन्हा जो गलाया," अपणे कम्मा च ईमानदार रओ। रोमि सरकारा रे मुताबिक जितणा टैक्स लेणे रा हुक्म हो, उतणा ई लेणा चाहिन्दा, इसते मता नीं।"
\v 14 किछ सपाईयें बी पूछया, "अहां जो क्या करना चाहिन्दा?" यूहन्ने तिन्हाजो जवाब दित्या, "किसी ते तिसरे पैसयां जो नीं खोयां, कने जाणदे हुए बी किसी पर झूठा इल्जाम नीं लगायों, कने तुहां जो जितणी मजदूरी मिलां ई तिस च ई सन्तोख रखयों।"
\p
\v 15 सारे लोक मसीह रे औणे री बाट देखी रां थे, सै येढ़ा जाणने जो बड़े इच्छुक थे भई क्या यूहन्ना ई सै मसीहा त नीं आ?
\v 16 यूहन्ने येढ़ा बोली ने तिन्हारे सवाला रा जवाब दित्या, "हऊँ त तुहां जो पाणीये ने बपतिस्मा देआं, पर सै जे हुण जल्द औणे औऴा सै सामर्था च मेरेते बी शक्तिशाली आ, सै इतणा महान आ भई हऊँ तिसरे जूटयां रे तशमे खोल़णे औऴा इक गुलाम बी बणने रे लायक नीं आ। तिस तुहां जो परमेशरा रे आत्मे ते कने अग्गी ते बपतिस्मा देणा।
\v 17 सै माह्णु जाति रा न्याय करने आई करां, ठीक तियां ई जियां जे करसाण कणका जो छन्डी ने भूआ ते लग करां। फेरी तिस अपणे खवाड़े री साफ-सफाई खरे तरीके ने करनी कने कणका जो अपणे पेड़ुए च कट्ठा करी ने रखणा, पर भूआ जो तिस अग्गी च फुकणा सै जे कदीं बुझदी नीं हो।"
\p
\v 18 यूहन्ना इस तरीके ने लोकां जो कई गल्लां ते सचेत करदा रैया, कने मसीह रे औणे री खुशखबरी सणवांदा रैआं था।
\v 19 राजा हेरोदेशे अपणे भाईये री जनाना ने ब्याह करील्या था, इसते अलावा राजे होर बी मते सारे गलत काम कितीरे थे। यूहन्ना सारे लोकां रे सामणे हेरोदेस राजे जो तिसरे बुरे कम्मां रा लुहामा देन्दा रेहां था।
\v 20 इस खातर हेरोदेस राजे यूहन्ने जो जेल्ला च कैद करी लया। ये तिसरा इक होर गलत काम्म था।
\s प्रभु यीशु रा यूहन्ने ते बपतिस्मा लेणा
\r (मत्ती 3:13-17; मरकुस 1: 9-11)
\p
\v 21 जेल्ला च जाणे ते पहले, इक दिन जिस वगत यूहन्ना लोकां जो बपतिस्मा देई करां था, ताहली यीशूये बी बपतिस्मा लेआ, कने बपतिस्मा लेईने ताहली जे यीशू प्रार्थना करी रां था, तां असमाण खुलीया।
\v 22 कने पवित्र आत्मा कबूतरा रे शरीरा रे रूपा च तिस पर उतरया कने असमाणा ते अवाज आई भई, तू मेरा प्यारा पुत्र आ, हऊं तेरेते बड़ा खुश आ।"
\s यीशुये रा खानदान
\r (मत्ती 1:17)
\p
\v 23 जिस बगत यीशुये लोकां च अपणी सेवा शुरु किति, तिस वगत सै लगभग तिआं साल्लां रा था। कने लोक तिस्सो युसूफा रा पुत्र समझां थे, भई युसूफ त एली रा पुत्र था।
\v 24 एली मत्तात रा पुत्र था, कने मत्तात लेवी रा पुत्र था। लेवी मलकी रा पुत्र था, कने मलकी यन्ना रा पुत्र था। कने यन्ना युसूफ रा पुत्र था।
\v 25 युसूफ मत्तित्याह रा पुत्र था, कने मत्तित्याह आमोस रा पुत्र था। आमोस नहूम रा पुत्र था, कने नहूम असल्याह रा पुत्र था। असल्याह नोगह रा पुत्र था।
\v 26 नोगह मात रा पुत्र था, कने मात मत्तित्याह रा पुत्र था। मत्तित्याह शिमी रा पुत्र था, कने शिमी योसेख रा पुत्र था। कने योसेख योदाह रा पुत्र था।
\v 27 योदाह यूहन्ना रा पुत्र था, कने यूहन्ना रेसा रा पुत्र था। रेसा जरुब्बाबिल रा पुत्र था, कने जरुब्बाबिल शालतियेल रा पुत्र था। शालतियेल नेरी रा पुत्र था।
\v 28 नेरी मलकी रा पुत्र था, कने मलकी अद्दी रा पुत्र था। अद्दी कोसाम रा पुत्र था, कने कोसाम इलमोदाम रा पुत्र था। कने इलमोदाम एर रा पुत्र था।
\v 29 एर येशू रा पुत्र था, कने येशू इलाजार रा पुत्र था। इलाजार योरीम रा पुत्र था, कने योरीम मत्तात रा पुत्र था। मत्तात लेवी रा पुत्र था।
\v 30 लेवी शमौन रा पुत्र था, कने शमौन यहूदा रा पुत्र था। यहूदा योसेफ रा पुत्र था, कने योसेफ योनान रा पुत्र था। योनान इलयाकीम रा पुत्र था।
\v 31 इलयाकीम मलेआह रा पुत्र था, कने मलेआह मिन्नाह रा पुत्र था। मिन्नाह मत्तता रा पुत्र था, कने मत्तता नातान रा पुत्र था। नातान दाऊद रा पुत्र था।
\p
\v 32 दाऊद यिशै रा पुत्र था, कने यिशै ओबेद रा पुत्र था। ओबेद बोअज रा पुत्र था, कने बोअज सलमोन रा पुत्र था। सलमोन नहशोन रा पुत्र था।
\v 33 नहशोन अम्मीनादाब रा पुत्र था, कने अम्मीनादाब अरनी रा पुत्र था। अरनी हिस्रोन रा पुत्र था, कने हिस्रोन फिरिस रा पुत्र था। फिरिस यहूदा रा पुत्र था।
\v 34 यहूदा याकूब रा पुत्र था, कने याकूब इसहाक रा पुत्र था। इसहाक अब्राहम रा पुत्र था, कने अब्राहम तिरह रा पुत्र था। तिरह नाहोर रा पुत्र था।
\v 35 नाहोर सरुग रा पुत्र था, कने सरुग रऊ रा पुत्र था। रऊ फिलिग रा पुत्र था, कने फिलिग एबिर रा पुत्र था। एबिर शेलाह रा पुत्र था।
\v 36 शेलाह केनान रा पुत्र था, कने केनान अरफक्षद रा पुत्र था। अरफक्षद शेम रा पुत्र था, कने शेम नूह रा पुत्र था। नूह लिमिक रा पुत्र था।
\v 37 लिमिक मथूशिलह रा पुत्र था, कने मथूशिलह हनोक रा पुत्र था। हनोक यिरिद रा पुत्र था, कने यिरिद महललेल रा पुत्र था। महललेल केनान रा पुत्र था।
\v 38 केनान इनोश रा पुत्र था, कने इनोश शेत रा पुत्र था। शेत आदम रा पुत्र था, कने आदम परमेशरा रा पुत्र था (कांभई आदम जो परमेशरे अपणे रुपा च बणाया था)।
\c 4
\s प्रभु यीशुये रा परखया जाणा
\r (मत्ती 4:1-11; मरकुस 1:12-13)
\p
\v 1 पवित्र आत्मा ते भरपूर हुईने यीशू यर्दन नदिया ते वापस आया कने आत्मा री अगुआईया ते जंगला री तरफ चली पया।
\v 2 तिथी शैतान चालीयां दिनां तक तिसजो परखदा रैया। तिन्हा दिनां च यीशुये किछ नीं खादया। ताहली जे सै दिन बितीगे तां तिसजो भुख लगी।
\v 3 फेरी शैताने तिसजो गलाया, "जे तू सच्ची जोई परमेशरा रा पुत्र आ तां इन्हां पत्थरां जो बोल भई ये रोटी बणी जाओ।"
\v 4 पर यीशूये तिसजो जवाब दित्या, "पवित्र शास्त्रा च येढ़ा लिखीरा भई माह्णुये रे ज्यून्दा रैहणे खातर सिर्फ रोटी ही काफी नीं।"
\v 5 फेरी शैतान यीशूये जो इक ऊच्चीया ठारी लैईया कने इक्की पला च तिस्सो संसारा रे सारे राज पाठ दखाई ते।
\v 6 कने तिसजो गलाया, "हऊँ इन्हा सबनीं पर कव्जा कने इन्हा री सारी बडयाई तिज्जो देई देंगा, कांभई ये सब किछ माह्गे दित्तिरा, कने हऊँ तिस्सो जे चाहूं तिस्सो देई सक्कां।
\v 7 ये सब किछ तेरा हुई सक्कां जे तू मेरे सामणे मत्था टेकगा कने मेरी पूजा करगा।"
\p
\v 8 यीशुये तिस्सो जवाब दित्या, "पवित्र शास्त्रा च ये बी लिखीरा भई, तू सिर्फ अपणे प्रभु परमेशरा रे सामणे मत्था टेक कने तिसरी ई सेवा टैहल कर।"
\v 9 फेरी शैतान यीशुये जो यरुशलेम च नेईने मन्दरा री सबीं ते ऊच्चीया ठारी खड़ा कित्या कने बोलया, "जे तू परमेशरा रा पुत्र आ तां येथी ते छैऴ मार।
\v 10 कांभई पवित्र शास्त्रा च लिखीरा, 'सै अपणे स्वर्गदूतां जो तेरे बारे च ये हुक्म देंगा, भई सै तिज्जो नुक्साना ते बचाओ।
\v 11 कने तिन्हा इकदम तिज्जो अपणे हत्था पर ईयां थम्मी लेणा, तिसते जे तेरे पैरां जो बी पत्थरां ते करोह्ड़ तक नीं लगणी।"
\v 12 पर यीशु होरी तिस्सो जवाब दित्या, भई पवित्र शास्त्रा च ये बी लिखीरा, "तू प्रभू अपणे परमेशरा जो मत परखदा।"
\v 13 जिस वगत शैतान यीशुये रे सारे इम्तेहान लेई बैठया, तां होर कोई मौका मिलणे तक तिस्सो छड्डी ने चलीया।
\s प्रभु यीशु री सेबा रे कम्मां री शुरुआत
\r (मत्ती 4:12-17; मरकुस 1:14-15)
\p
\v 14 फेरी यीशु पवित्र आत्मा रिया समर्थय च गलील जो वापस आया, कने आस-पड़ोस रे सारेयां लाकयां च तिसरे कम्मां रे चर्चे होणे लगे।
\v 15 कने सै यहूदियां रे प्रार्थना घरा च बचनां री शिक्षा देणे लगया, कने सुणीने सब लोक तिन्हा री जय-जयकार करने लगे।
\s नासरत च यीशुये रा निरादर
\r (मत्ती 4:12-17; मरकुस 1:14-15)
\p
\v 16 फेरी यीशु नासरत गाँवा च आये, तिथी जे सै पऴया-बढ़या था, तां अपणी रीता रे मुताबिक सै बिश्राम रे दिन प्रार्थना घरा च गया कने ऊथी पवित्र शास्त्र पढ़ने खातर खड़ा हुआ।
\v 17 कने तिन्हा जो यशायाह भविष्यवक्ता री कताब पढ़ने खातर दित्ती, सै कताबा जो खोली ने तिसा जगह ते पढ़ने लगे तिथी जे येढ़ा लिखीरा था,
\q1
\v 18 प्रभु रा आत्मा मेरे ऊपर आ, कांभई तिने कंगाऴां जो खुशखबरी सुनाणे रे खातर मेरा अभिषेक कितीरा।
\q2 तिने हऊँ भेजीरा, भई हऊँ कैदियां जो छुटकारे रा, कने अन्हेयां जो नजर पाणे री खुशखबरी देऊं,
\q3 कने दुख तकलीफां च दबोईरे लोकां जो छडबाऊं।
\q1
\v 19 कने प्रभु रे खुश रैहणे रे साला रा प्रचार करूं।"
\p
\v 20 फेरी तिने कताब बन्द करीने प्रार्थना घरा रे सेबका रे हत्था च देईती कने फेरी बैठीया कने प्रार्थना घरा रे सारे लोकां री नजरां तिस पर थी।
\v 21 कने सै तिन्हाने गलाणे लगया, "जो किछ तुहें पवित्र शास्त्रा री गल्ल हुण सुणी सै आज पूरी हुई!"
\v 22 सै लोग जे तिथी हाजर थे, तिन्हे सारेयां यीशु जो सराह्या, कने तिसरे मुंहा ते निकऴणे औऴे अनुग्रह रे वचन सुणीने सै सब हैरान हुईये कने गलाणे लगे, "क्या ये युसूफ रा पुत्र नीं आ?
\v 23 फेरी यीशुये तिन्हा जो बोलया, " शायद तुहां मेरे ऊपर ये कहाबत जरुर बोलणी, भई बैद अप्पुं जो ठीक कर! कने जो किछ अहें सुणया भई जिस तरीके ने जे तैं कफ़रनहूम च सामरथय रे काम्म कित्ते, तिस तरीके ने येथी अपणे शहरा च कां नीं करदा?
\v 24 पर हऊं तुहांजो सच्ची गल्ल दस्सां भई कोई बी भविष्यवाणी करने औऴा माह्णु कदीं बी अपणे नगरा च आदर नीं पान्दा।"
\v 25 पर हऊँ तुहांने सच्च बोल्लां भई, "एलिय्याह रे वगत ताहली जे साढ़े तिन्न साल्लां तक बरखा नीं हुई कने सारे देशा च बड़ा नकाऴ पया; तां पक्का इस्राएल च येढ़ीयां मतीयां जरुरत मन्द विधवां थियां,
\v 26 पर एलिय्याह नबीये जो तिन्हा च ते किसी ला नीं भेजया; पर तिस्सो सैदा प्रदेशा रे सारफ़त गाँवा री इक विधवा जनाना लेई भेजया।
\v 27 या फेरी एलीशा नबीये रे वगत इस्राएल रे विच इ मते सारे कोढ़ी थे तिन्हा जो जे ठीक होणे री जरुरत थी।" पर नामान नौंा रे कोढ़ीये ते अलावा कोई होर ठीक नीं कित्या, सै जे सीरिया प्रदेशा रा बसिन्दा था,
\v 28 ताहली जे प्रार्थना घरा च हाजर लोकें ये गल्लां सुणी तां तिन्हा जो बड़ा गुस्सा आया।
\v 29 कने तिन्हे उट्ठीने तिसजो नगरा ते बाहर कड्ढीने, तिस पहाड़ा री चोटीया पर लेइये तिस पर जे तिन्हारा नगर बसी रा था, सै यीशुये जो पहाड़ा रिया चोट्टिया ते थल्ले सट्टणा चांह थे,
\v 30 पर यीशु तिन्हा रे विच्चा ते निकली ने चलीया।
\s बुरी आत्मा रे सताईरे माह्णुये जो चंगा करना
\r (मरकुस 1:21-28)
\p
\v 31 फेरी सै गलील प्रदेशा रे शहर कफरनहुम जो गया, कने ऊथी हर विश्राम रे दिन प्रार्थना घरा च वचना री शिक्षा देन्दा रेहा।
\v 32 ऊथी बी लोक तिस रिया शिक्षां ते हैरान हुईये, कांभई तिसरा वचन अधिकारा ने भरीरा था।
\v 33 इक दिन जिस वगत यीशु प्रार्थना रे घरा च था, ताहली इक माह्णु, सै जे बुरी आत्मा ते जकड़ोईरा था, ऊचीया अवाजा च रड़ाणे लगया,
\v 34 हे यीशु नासरी मिंज्जो तेरने कोई मतलब नीं आ, तू कजो अहां जो परेशान करने आईरा? हऊँ तिज्जो जाणां भई तू कुण आ? तू परमेशरा रा भेजीरा पवित्र माह्णु आ!"
\v 35 यीशुये तिस्सो थिड़कया कने गलाया, " चुप ओ! कने इस माह्णुये च ते निकऴी जा!" फेरी तिने बुरे आत्मे तिस माह्णुये जो जमीना पर फोड़ी दित्या, लोक येढ़ा सब किछ देखी रां थे। फेरी सै बुरा आत्मा तिस माह्णुये जो होर जादा नुकसान किते बगैर, तिस चते निकली ई।
\v 36 लोक हैरान हुईने गलाणे लगे, "इस माह्णुये रे वचना च क्या सामर्थ कने अधिकार आ! बुरी आत्मायें बी इसरे हुक्मा जो मन्ना ईयां कने निकली जाईयां!"
\v 37 यीशु रे इस कम्मा री खबर तिस लाके रे चहूं पासेयां फैलीगी कने जगह-जगह लोकां बीच इसा गल्ला री चर्चा होणे लगी।
\s यीशु कईयां लोकां जो चंगा करां
\r (मत्ती 8:14-17 ; मरकुस 1:29-34)
\p
\v 38 फेरी यीशु उठया कने प्रार्थना रे घरा ते निकऴणे ते बाद सै शमौना रे घरा जो गया। तिथी शमौना री सस्सा जो बड़ा भरी बुखार आईरा था। कने तिस घरा च रैहणे औऴयां सारयां तिसते बिनती कित्ति भई "इसा जो चंगा करी दे।"
\v 39 यीशुये तिसा रे मंजे रे सराहणे खौ खड़ीने बुखारा जो थिड़क्या, कने इकदम ई तिसा रा बुखार उतरी ग्या। सै झट ऊठी कने यीशु री सेवा टैहल करने लगी।
\v 40 संझके जुन्ना दिन घरदे वगत, लग-लग किस्मा री बमारियां ते जकड़ीरे मरीजां जो लेईने लोक यीशु ले आये, कने तिने हरेक मरीजा पर हत्थ रखीने चंगा कित्या।
\s यीशु प्रचार करना जारी रखां
\r (मरकुस 1:35-39)
\p
\v 41 कने मते लोकां च बुरी आत्मायें थीं; सै जे चींडां मारीने बोलां थी, "तू परमेशरा रा पुत्र आ" कने येढ़ा बोलीने तिन्हा लोकां चते निकऴी जां थी।, यीशु तिन्हा जो थिड़कां था कने बोलणे नीं देन्दा था कांह् भई दुष्टात्मा जाणा थियां भई सै, मसीह आ।
\v 42 अगले दिन सबेरे, यीशू तिस नगरा ते निकली ने जंगला च इक सुणसान जगह च गया। कने लोकां री भीड़ तिस्सो टोलदी हुई तिसले पुज्जी ई कने सै तिस्सो येढ़ा बोली ने रोकणे लगे भई तुहें अहां जो छड्डी ने मता जान्दे।
\v 43 पर यीशू तिन्हा ने बोलां, "मेरा दूजयां गाँवा च बी परमेशरा रे राज्जा री खुशखबरी सुनाणे खातर जाणा जरुरी आ, कांभई हऊँ इस ई मकसदा खातर भेजीरा।"
\v 44 सै यहूदिया प्रदेशा रे प्रार्थना घरां च प्रचार करदा रैया।
\c 5
\s शुरु रे चेलयां रा सद्दया जाणा
\r (मत्ती 4:18-22; मरकुस 1:16-20)
\p
\v 1 इक वगत ताहली जे भई लोकां रा दंगल यीशुये जो चहुं पासयां ते घेरीने परमेशरा रा बचना सुणीरां था, कने सै गनेसरत नदिया रे कन्डे खढ़ीरा था।
\v 2 तिने नदिया रे कन्डे दो किश्तियां खड़ी रियां देखी, कने मच्छुवारे तिन्हा किश्तीयां जो ऊथी छड्डी ने मच्छियां पकड़ने रे अपणे जाऴा जो धोई करां थे।
\v 3 यीशू तिन्हां किश्तीयां चते इक्की पर चढ़ीया, सै जे शमौना री थी, कने तिने तिसते बिनती किती भई कश्तिया जो कन्डे ते थोड़ा जेआ खसकाई ने पाणीये च लेई चल। फेरी यीशू तिसच बैठी ने लोकां जो ऊथी ते बचन सुनाणे लगया।
\v 4 जिस वगत सै बचन सुणाई बैठया, तां तिने शमौना जो गलाया भई," तिसा जगह जे डुग्गा पाणी आ ऊथी लेईने चल, कने मच्छीयां जो पकड़ने खातर अपणे जाऴ पाणीये च पाई दे।
\v 5 शमौने जबाब दित्या, "गुरु जी, अहें पूरी रात इस खातर कड़ी मेहणत कीति पर इक बी मच्छी नीं पकड़ी सक्के, पर जे तुहें बोलां ए तां तुहांरे बोलणे ते हऊं जाऴ पाई देआं।
\v 6 ताहली जे तिन्हे पाणीये च जाऴ सट्टे तां इस बार तिन्हा रे जाऴ मच्छीयां ने इतणे भरीये भई सै फटणे लगे।
\v 7 इस खातर तिन्हें अपणे साथियां जो सै जे दूजिया किश्तीया पर स्वार थे तिन्हांजो अपणी सहायता करने खातर इशारा करीने सदया। कने तिन्हे इकदम आईने, दोनों किश्तीयां मच्छीयां ने इतणीआं भरी लियां भई सै डुबणे लगियां।
\v 8 येढ़ा देखीने ताहली शमौन पतरस प्रभु यीशुये रे पैरां च पैईया कने बोलया, "प्रभु जी, मेरे ला ते चली जावा, कां भई हऊं इक पापी माह्णु आ कने तुहांरे सामणे रैहणे लायक नीं आ।"
\v 9 तिने येढ़ा इस खातर गलाया भई इतणी जादा मच्छीयां पकड़ी जाणे ते तिस्सो कने तिसरे साथियां जो बड़ी हैरानी हुई।
\v 10 तिसरे हिस्सेदार जब्दीये रे पुत्र, याकूब कने यूहन्ने जो बी येढ़ा देखी ने बड़ी हैरानी हुई। फेरी यीशुये शमौना ने गलाया, "डरदा मत, हऊं तिज्जो नया काम्म देआं। इसते बाद तू मच्छीयां रे बजाये माह्णुआं जो पकड़ीने परमेशरा पासे फेरया करगा!
\s प्रभु यीशुये रा इक कोढ़ी माह्णुये जो चंगा करना
\r (मत्ती 8:1-4; मरकुस 1:40-45)
\p
\v 11 इसते बाद सै अपणी किश्तीयां जो नदिया रे कन्डे जो ली आए, कने सै अपणा सब किछ छड्डी ने प्रभु यीशुये रे पिछे चलीपे।
\v 12 किसी गावां च प्रभु यीशूये री मुलाकात इक कोढ़ी माह्णुये ने हुआंई, तिसरा कोढ़ जे मता बधीगरा था। तियां जे सै माह्णु यीशुये जो देक्खां, तां सै मुंहा रे भार जमीना पर पैई जां कने इसा बमारिया ते ठीक होणे खातर अरज करी ने बोलां, "प्रभु जी, जे तुहें चाओ तां मिन्जो इस कोढ़ा ते ठीक करी सक्कां ये।"
\v 13 तिस कोढ़ीये री अरज सुणीने यीशू अग्गे हुया कने तिस माह्णुये जो छुईने बोलया, "हां, हऊँ चांह भई तू ठीक हुई जाओ!" फेरी इकदम तिसरा कोढ़ ठीक हुईग्या।
\v 14 तिसते बाद प्रभु यीशुये तिस्सो हुक्म दित्या भई तू इसा गल्ला रे बारे च किसी ने बी देखां गलांदा। फेरी यीशूये तिस माह्णुये जो गलाया, "सिधा यहूदि याजका ले जा, कने अप्पुं जो तिसले दस्स, कने चंगाईया रे बारे च मूसे सै जे कनून बणाईरा, तिसरे मुताबिक अपणे सौगी भेंट लेईने चढ़ा भई तिन्हांजो तेरे ठीक होणे री गवाही मिलो।"
\v 15 पर प्रभु यीशुये रे नीं चाहणे रे बाबजूद, तिन्हारे रेहान करने औऴे कम्मां री गल्लां बड़े छोड़े फैली, कने दंगला रे दंगल तिन्हाजो सुणने रे खातर कने अपणी बमारीयां ते ठीक होणे खातर औन्दे गये।
\v 16 पर यीशू तिन्हाते दूर सुनसान वणा च जाईने प्रार्थना करां थे।
\s धरंगा रे रोगिये जो चंगा करना
\r (मत्ती 9:1-8 ; मरकुस 2:1-12)
\p
\v 17 इक दिन जिस वगत यीशू बचनां री शिक्षा देईरां था, तां किछ फरीसी कने धरमा रे सासतरां री शिक्षा देणे औऴे बी ऊथी बैठीरे थे, ये लोक गलील कने यहूदिया प्रदेशा रे हर इक गांवा ते कने यरुशलेम ते आईरे थे कांभई चंगा करने औऴी प्रभु री सामरथया यीशुये सौगी थी।
\v 18 किछ लोकें धरंगा रे रोगा ते पीढ़ित इक माह्णुये जो पऴंगा पर लेटाई ने अंद्या कने तिसजो अन्दर यीशुये रे सामणे पज्वाणे रा तरीका टोऴणे लगे,
\v 19 पर तिस घरा च भीड़ा री वजह ने सै यीशूये तक नीं पुज्जी पाये। फेरी सै घरा रे पौठा पर चढ़े, कने खपरैल हटाईने छत्ता तेई अन्दरा जो तिस बमार माह्णुये जो पलंगा समेत लुआई ने यीशुये रे सामणे रखी दित्या।
\v 20 येढ़ा करने ते यीशूये तिन्हारे भरोसे जो देखीने तिस माह्णुये जो गलाया, "मेरे दोस्त, तेरे पाप माफ हुए।
\v 21 तां शास्त्री कने फरीसी अपणे-अपणे मनां च बिचार करने लगे भई, " ये माह्णु अपणे आप जो क्या समझां? येत परमेशरा री निन्धया करीरां, परमेशरा रे अलावा होर कुण पापां जो माफ करी सकां?"
\v 22 यीशु तिन्हारे मना री गल्लां जो जाणीया भई ये लोक क्या सोची रांये, तां तिने तिन्हांते बोलया, " तुहें येढ़ा कां सोची करां ये भई ये परमेशरा री निंन्धया ई?
\v 23 क्या येढ़ा बोलणा सान आ ? तेरे पाप माफ हुये या येढ़ा बोलणा भई उठ कने चलणे लग?
\v 24 पर इस खातर भई तुहें जाणी सक्को माह्णुये रे पुत्रा जो इसा जमीना पर पापां जो माफ करने रा बी अधिकार आ।" तिने तिस लकवे रे रोगिये जो गलाया, हऊँ तिज्जो बोलां, उठ कने अपणे पलंगा चक्की ने अपणे घरा जो जा।"
\v 25 कने इकदम ई सै माह्णु, सबनीं लोकां रे सामने उठी ने खड़ा हुया, कने अपणा पलंग चक्की ने परमेशरा री बडयाई करदा हुआ अपणे घरा जो चलीया।
\v 26 तिस्सो देखीने सारे लोक हैरान हुईये कने परमेशरा री बडयाई करने लगे, कने डरीने पले-पले येढ़ा बोलणे लगे, "आज अहें नोखियां ई गल्लां देखी।"
\s यीशुये लेबिये जो अपणे पिछे चलणे रा हुक्म दित्या
\r (मत्ती 9:9-13; मरकुस 2:13-17)
\p
\v 27 फेरी इसते बाद, जिस वगत यीशू शहरा ते बाहर जां, कने इक लेवी नौंवा रे चुंगी लेणे औऴे जो चुंगीया री चौकिया पर बैठीरा देखां। तां यीशु तिस ने बोलां, "औ, कने मेरा चेला बणी जा।"
\v 28 फेरी सै माह्णु अपणा सारा किछ छड्डी ने तिसरे पिछे चली पौआं।
\v 29 लेवी अपणे घरें प्रभु यीशुये खातर इक बड्डी धाम रखां तिथी तिन्हांजो तिसा धामा खातर खास मेहमान बणां, कने तिसा धामा च लेवीये अपणे साथी चुंगी लेणे औऴयां ने होर मेहमानां जो बी नियून्दा देईने सद्या।
\v 30 पर फरीसी कने तिन्हांरे शास्त्रीयें, यीशू मसीह रे चेलयां ने येढ़ा बोली ने शकैत किती भई, "तुहें चुंगी लेणे औऴयां ने कने पापीयां सौगी बैठीने कियां खाई पी सक्कां ये?"
\v 31 यीशूये तिन्हा जो जवाब दित्या," भले चंगे माह्णुये जो किसी बैदा री ज़रुरत नीं हुन्दी, पर किसी बमार माह्णुये जोई तिसरी ज़रुरत हुआं ई।
\v 32 कने, हऊं तिन्हारे खातर नीं आईरा सै जे अपणे अप्पुं जो धर्मी समझा यें, पर पापीयां जो बचाणे खातर आईरा!"
\s उपबासा रे बारे च स्वाल
\r (मत्ती 9:14-17; मरकुस 2:18-22)
\p
\v 33 धर्म गुरुयें यीशुये ते ये गल्ल बोली भई," वपतिस्मा देणे औऴा यूहन्ना कने फ़रीसियां रे चेले त हर बार बरत रखांये, कने प्रार्थना करां ये पर तेरे चेले बरत नीं रखदे, पर सै हमेशा खांदे पींदे रैयें।
\v 34 यीशुये तिन्हाते पुछया," तदुआं तक जे लाड़ा सौगी आ, तां क्या तुहें बरातियां जो बरत करने खातर बोली सक्का ये?
\v 35 कोई दिन औणा तिस बेले जे लाड़ा बरातियां ते लग कित्या जाणा फेरी तिस वेले तिन्हा बरत रखणा।"
\v 36 फेरी यीशूये तिन्हा जो इक उदाहरण दस्सया, "कोई बी माह्णु नई कमीचा ते कपड़ा फाड़ीने पुराणी कमीचा पर तिसरी टल्ही नीं लगांदा, कने जे कोई येढ़ा करां तां नवां त फटणा ई फटणा, सौगी जो तिस नौंये टुकड़े पुराणे ने मेल नीं खाणा।
\v 37 कने कोई बी अंगूरां रा नवां रस चमड़े री पुराणी थैलीया च नीं भरदा, कांभई नया दाखरस तिन्हा मशकां जो फाड़ीने बगी जाणा कने तिसते मशकां बी खत्म हुई जाणी।
\v 38 अंगूरां रा नौंवा रस चमड़े री नई थैलीयां ची भरना चाहिन्दा।
\v 39 दुखा री गल्ल ई भई सै जे कोई पुराणे अंगूरां रा रस पीआं सै ताजा कने नौंवा दाखरस नीं पीणा चाहन्दा। सै बोलांये, "पुराणा ई खरा!"
\c 6
\s बिस्राम रे दिना पर स्वाल
\r (मत्ती 12-1-8; मरकुस 2:23-28)
\p
\v 1 इक विस्राम रे दिन यीशू खेतों-खेत जाई करां था, तिस वगत तिसरे चेले कणका रे बुटयां ते सिल्ल़ुआं जो तोड़ी-तोड़ी ने कने हत्था च मऴी-मऴी ने तिन्हारे दाणे कड्डी ने खांदे जाईरां थे।
\v 2 तिन्हा जो येढ़ा करदे देखी ने किछ फरीसी गलाणे लगे, "तुहें येढ़ा कम्म कजो करां ये सै जे विस्राम रे दिन करना ठीक नीं आ?
\v 3 यशू होरी तिन्हाजो जवाब दित्या, "क्या तुहें शास्त्रां च नीं पढ़या भई अहांरे पुरखे, दाऊद राजे, जिस वगत सै कने तिसरे साथी भूखे थे ताहली तिन्हे क्या कित्या?
\v 4 सै मन्दरा च गये कने तिन्हे बड्डे पुजारीये रे जरिये चड़ाईरी रोटीयां लेईने खादि। इन्हा चढ़ाईरी रोटीयां जो खाणे रा अधिकार सिर्फ पुजारीयां जोइ था। दाउद राजे सै रोटीयां अप्पुं बी खादि, कने अपणे साथियां जो बी खाणे खातर दिती। ये बी त कायदे कनूणा जो तोड़ना ई हुया।"
\v 5 फेरी यीशुये तिन्हा जो गलाया, "हऊँ, माह्णुआ रा पुत्र, विस्राम रे दिना रा बी प्रभु आ।"
\v 6 विस्राम रे किसी होर दिन यीशु प्रार्थाना रे घरा च परमेशरा रे बचनां रा प्रचार करीरां था। ऊथी इक येढ़ा माह्णु था तिसरा जे दांया हत्थ सुकीयरा था।
\v 7 शास्त्री कने फरीसी येढ़ा देखणे रिया ताका च थे भई सै विस्राम रे दिन किसी माह्णुये जो चंगा करां कि नीं। कांभई सै तिस पर मूसा रे कनूना रा पालन नीं करने रा इल्जाम लगाणे खातर बेचैन थे।
\v 8 पर सै तिन्हारे मना रियां गल्लां जो जाणा था; इस खातर तिने सुकीरे हत्था औऴे माह्णुये जो गलाया," उठीकने इसा जगह पर खड़ा हुई जा, तिथीते जे सारे लोक तिज्जो देक्खी सक्को।" कने सै माह्णु उठीने खढ़ीया।
\v 9 फेरी यशू होरी तिन्हाजो गलाया, "हऊँ तुहांते किछ पूछणा चांह। विस्राम रे दिन क्या करना ठीक आ? भला करना कि बुरा करना? क्या इस दिन किसी री जान बचाणी चाहिन्दी, या नाश करना चाहिन्दा?"
\v 10 तां तिने हर इक माह्णुये खा मुड़ी ने देखया। फेरी तिस माह्णुये जो बोलया, "अपणा हत्थ अग्गे कर।" तिने अपणा हत्थ अग्गे कित्या कने सै चंगा हुईग्या!
\v 11 येढ़ा देखीने, यीशुये रे बरोधी गुस्से च लाल पीले हुईये कने इक दूजे जो गलाणे लगे भई अहें इस माह्णुये ने कियां निपटिये?
\s प्रभु यीशुये अपणे खास बारह चेले चुणे
\r (मत्ती 10:1-4; मरकुस 3:13-19)
\p
\v 12 इसा घटना ते बाद इक दिन बड़े छोड़े इ यीशु पहाड़ा पर प्रार्थना करने जो निकलि़या, कने सै सारी रात पिता परमेशरा ते प्रार्थना करदा रेहा।
\v 13 जिस वगत सबेर हुया, तिस वगत तिने अपणे सारे चेलेयां जो अप्पुं लौ सदया: तिन्हा चते बारहां जो हर पल सौगी रहणे औऴे अपणे खास चेले चुणीले और तिन्हाजो 'प्रेरित' बोलया । तिन्हारे नौंव इयां ये:
\v 14 शमौन (इसजो सै पतरस बोलां थे), अन्द्रियास (पतरसा रा भाई), याकूब, यूहन्ना, फिलिप्पुस कने बरतुलमै।
\v 15 मत्ती, थोमा, याकूब नौंवा रा इक होर चेला (सै जे हलफई रा पुत्र था), शमौन नौंवा रा इक होर चेला सै जे जेलोतेस रा सदस्य था।
\v 16 यहूदा (याकूब रा पुत्र) कने यहूदा इस्कारियोती (तिने जे यीशुये जो बाद विच पकड़वाया)।
\s शिक्षा देणा कने चंगा करना
\r (मत्ती 4:23-25)
\p
\v 17 फेरी सै पहाड़ा ते उतरीने पधरिया जगह च खड़ीये, कने तिसरे चेलेयां री मती भीड़, कने सारे यहूदिया, यरुशलेम, कने उत्तरी हिस्से रे सूर कने सैदा रे समुद्रा रे कन्डे ते जादा लोक आईरे थे।
\v 18 सै यीशुये रा उपदेस सुणने कने अपणी बमारियां ते छुटकारा पाणे खातर आईरे थे, कने तिन्हा च सै जे बुरी आत्मावां रे सताईरे थे, ठीक कित्ते जाई रां थे।
\v 19 सारे यीशुये ने छोणा चांह थे, कां भई तिन्हा ते सामर्थ निकलीने सारेयां जो चंगा करां थी, कने सै कोई जे यीशुये जो छुई लेआं था सै चंगा हुई जां था।
\s आशीष बचन
\r (मत्ती 8:1-12)
\p
\v 20 फेरी तिने अपणे चेलयां री तरफ देखी ने बोलया, "धन् ओ तुहें, सै जे नम्र ये, काँ भई परमेशरा रा राज तुहां जो दितीरा।
\v 21 धन् हो तुहें, सै जे हुण भुक्खे, कांभई तुहें तृप्त किते जाणे। धन्य हो तुहें सै जे हुण रोया करदे हो, कां भई येढ़ा वगत औणा ताहली जे तुहां खुश हुईने हसणा।
\v 22 तुहें माह्णुये रे पुत्रा रे (मेरे) चेले ओ इस खातर लोकां तुहां ने बैर रखणा, तुहांजो बुरा समझी ने बरादरिया ते नकाऴी देणा, कने तुहांरी बुराई करनी, कने तुहांजो शाप देणे।
\v 23 जिस वगत येढ़ा तुहां सौगी हो तिस वगत खुश हुईने उछऴयां, कां भई स्वर्ग राज्जा च तुहांरे खातर बड़ा फऴ रखीरा। कने याद करा भई तिन्हारे बाप-दादेयां पुराणे भविष्यवक्तेयां सौगी बी येढ़ा ई कित्या था।"
\s औणे औऴे दुखा री भविष्यवाणी
\p
\v 24 यीशुये भीं ते गलाया, आज जे तुहें सेठ ये, तां हाय तुहां पर! कां भई तुहांजो अपणी सुख शांतिया रा फऴ इस संसारा च मिली चुक्कया।
\v 25 अज्ज जे तुहें तृप्त कने समृद्ध ये, तां हाय तुहां पर! कांभई तुहां पर भुक्खयां रैहणे रे दिन औणे। अज्ज जे तुहें लापरवाह हुई ने हस्सया दे ओ, तां हाय तुहां पर! कांभई तुहां दुक्खी हुणा कने रोणा।
\v 26 आज माह्णु जे तुहांरी बडयाई करदा हो, तां हाय तुहां पर! कां भई तिन्हारे बाप-दादे बी झूठा भविष्य दसणे औऴयां री बडयाई करां थे।
\s अपणे दुश्मणां ने प्रेम-भौ रखा
\r (मत्ती 5:38-48; 7:12)
\p
\v 27 पर जे तुहें मेरी गल्लां सुणने रे खातर तैयार ओ, तां हऊँ बोलां भई तुहें अपणे शत्रुआं ने बी प्यार करा। कने सै जे तुहांने बिष-बरोद रखां ये, तिन्हा सौगी बी खरा व्यवहार करा।
\v 28 सै जे तुहां जो शराप देआं ये, तिन्हा जो तुहें शीष देवा। सै जे तुहांरा अपमान करदे ओ, तिन्हारे खातर प्रार्थना करा।
\v 29 जे कोई तुहांरे इक्की खाखा पर चपैड़ बाही दो तां तू तिसरे सामणे दूज्जी खाख बी फेरी देआं कने मुड़ीने तिस पर बार मत करयों। जे कोई तुहां ते तुहांरी शौल मंगां, तां तिस्सो खुशीया ने अपणी कमीज बी देई देआं।
\v 30 सै जे किछ तेरले आ, जे तिसा जो कोई बी तेरेते मंगो तां सै चीज तिस्सो देई देणी चाहिंदी। कने जिस वगत सै चीज तुहां ते लेई ली ओ, तां तिसा जो वापस लेणे री कोशिश नी करयों।
\v 31 जेढ़ा बर्ताव जे तुहें लोकां ते चाहन्दे ओ भई सै तुहां सौगी करो, तुहें बी तिन्हां सौगी तेढ़ा ई बर्ताव करा।
\v 32 जे तुहें अपणे प्यार करने औऴयां नेई प्यार करदे ओ, तां तुहें क्या सोचया भई तुहें कोई बड़ा काम करी तया ? कांह् भई पापी लोक बी अपणे प्यार करने औल़यां नेई प्यार करां यें!
\v 33 सै जे तुहां सौगी भलाईया रे कम्म करां ये, जे तुहें तिन्हांरा ई भला करो, तां इस बिच अचरज करने औऴी कुण जेई गल्ल ई ? येढ़ा त पापी लोक बी करां ये!
\v 34 जे तुहें सिर्फ तिन्हां लोकां नेंई उधार-बदला करां ये, तिन्हांते जे वापस लेणे री उम्मीद रखां ये, तां इस बिच कुण जेई बडडी गल्ल ई ? पापी लोक तिन्हांरे बराबर लोकां जो रकम उधार देआं ये ताकि ब्याजा समेत वापस लेई सक्को।
\v 35 सारेयां लोकां ने प्यार रखा, येथी तक भई अपणे शत्रुआं ने बी! तिन्हांने सौगी बी खरा राह-पोहार रखा। तिन्हां जो बी पैसा उधार देवा। कने तिन्हां तुहांरा पैसा मोड़ी ने वापस नी करना इसरी चिन्ता नीं करा। तां स्वर्गा च परमेशरा ते तुहां जो बड़ा फऴ मिलणा। कने तुहें सच्ची जो परमप्रधान परमेशरा रे पुत्रा साई अपणी जिम्मेवारी निभाया दे हुणे, कांभई सै तिन्हा पर बी किरपा करां सै जे धन्यबाद नीं करदे, कने तिन्हा पर बी, सै जे बुरे।
\v 36 तियां जे तुहांरा पिता सबनीं पर दया करां, तियां ई तुहें बी दया करने औऴे बणा।
\s दुज्जयां पर दोष नीं मढ़ा
\r (मत्ती 7:1-4)
\p
\v 37 दुज्जयां जो दोषी बनाणा बंद करा, तां परमेशरा तुहें बी दोषी नीं बनाणे। किसी पर बी दोष मत लगावा तिसते जे तुहां पर बी दोष नीं लगणा। पर जे तुहें दुज्जयां जो माफ करी दें, तां परमेशरा बी तुहां जो माफ करी देणा।
\v 38 जे तुहें नम्र हुईने दान देंगे, तां नमरता सौगी तुहां जो बी दित्या जाणा। तिन्हां तुहां रिया गोदा च पूरा-पूरा नाप, जिक्की-जिक्की ने कने हिलाई-हिलाई ने उभरदा हुआ पाणा। कांभई जिस नापा ने तुहें दुज्जयां खातर नाप्पायें, तिस ई नापा ने तुहांरे खातर बी नापया जाणा।"
\v 39 फेरी तिने तिन्हांजो इक उदाहरण देईने येढ़ा समझाने री कोशिश कित्ती भई तां जे अहें अपणी बुराईया रे बारे च नी जाणदे ओ तां दूजयां पर दोष लगाना ठीक नी आ: "क्या इक अन्हा दूज्जे अन्हे जो बाट दस्सी सक्कां? क्या येढ़ा करने ते दूईं टोटे च नीं पई जाणा?
\v 40 चेला अपने गुरूये ते कदीं बडडा नीं हुन्दा। पर जे सै पूरी शिक्षा ग्रहण करो तां अपने गुरूये रे बराबर बणी सक्कां।
\v 41 तू अपणे भाईये री अक्खीं च पईरे तिणके री चिन्ता कजो करां, तांजे तेरी अपणियां अक्खी चई सट्टू पैईरा ओ?
\v 42 तां जे तू अपणीयां ई अक्खीं रे सट्टूये जो नीं देखी पान्दा तां येढ़ा बोलणे जो तू सोची बी कियां सक्कां भई, 'भाई जी, रूकयां हऊं तुहांरिया अक्खीं रे तिणके जो कडी देआं ? अरे ओ धोखेबाज माह्णुआ, पैहले तू अपणियां अक्खीं रे सट्टूये जो कड, तांई शायद तिज्जो अपणे भाईये री अक्खीं रा तिनका सही ढंगा ने दुसणा।
\s डाऴ कने तिसरा फऴ
\r (मत्ती 7:16-20; 12:33-35)
\p
\v 43 खरे फऴा रे डाऴा पर बुरे फऴ नी लगदे, इस ई तरीके ने बुरे फऴां रे डाऴां पर बी खरे फऴ नी लगदे।
\v 44 हर इक डाऴ अपणे फऴा ते पछयाणयां जां; कांभई लोक नां त बुटड़ेयां ते दागले (अंजीर) तोड़ां ये नांई बराड़ियां ते अंगूर तोड़ां ये।
\v 45 खरा माह्णु अपणे मना रे खरे भण्डारा ते खरियां ई गल्लां कड्डां, कने बुरे माह्णुये रे बुरे मना ते बुरे काम्म कने बुरे बिचार इ निकलां ये। सै जे किछ तुहांरे मना च भरीरा हुआं सै वेई तुहांरे मुहां च औवां।
\s इक पक्की निऊँ बनाणा
\r (मत्ती 7:24-27)
\p
\v 46 तुहें मिंजो हे प्रभु, हे प्रभु करीने कजो हाक पायें, सिर्फ येढ़ा जताणे खातर भई हऊं तुहांरी जिन्दगीया रा मालक आ, पर तुहें त मेरा बोल ई नीं मनदे ?
\v 47 सै जे कोई मेरले औवां कने मेरी गल्लां सुणां, कने तिन्हांरा अमल करां, तां हऊं तुहांजो दस्सां भई सै किस रे बराबर हुया।
\v 48 सै तिस माह्णुये साई आ, तिने जे अपणा घर बणान्दे वगत जमीन डुग्गी खुणीने थल्ले सप्पड़ा पर निऊं रखी। कने जिस वगत बाढ़ आई तां पाणीये री छालियां घरा ने टकराणे लगी, पर तिस घरा जो हिलाई नीं सक्की; कांभई सै पक्का बणीरा था।
\v 49 पर सै कोई जे मेरी गल्लां सुणां कने तिन्हाजो नीं मनदा, सै तिस माह्णुये साई आ तिने जे मिट्टीया पर बिणा निऊं बणाये घर बणाया। जिस वगत बाढ़ा ने पाणीये री छालियां घरा ने टकराई, तां सै इकदम रुढ़ीया कने तिसरा सत्यानाश हुईया!"
\c 7
\s इक सुबेदारा रा बिश्वास
\r (मत्ती 8 : 5-13)
\p
\v 1 जिस वगत यीशू लोकां जो, जो किछ सुनाणा चांह था सै सब सुणाई बैठया, फेरी सै कफ़रनहूम शहरा जो मुड़ीने वापस चलीग्या।
\v 2 तिथी रोम देशा री फौज्जा रे सुबेदारा रा इक नोकर था, सै जे तिस सुबेदारा जो बड़ा प्यारा था, कने बमारिया री वजह ने मरने औऴा था।
\v 3 ताहली जे तिने सुबेदारे यीशुये रे बारे च सुणया, तां सै तिन्हा ले यहूदी लोकां च ते किछ बजुर्गां जो भेजां, भई सै यीशूये ते बिनती करो भई सै आईने तिस सुबेदारा रे नोकरा जो बचाई लो।
\v 4 फेरी सै बजुर्ग यीशुये ले जाईने बड़ी बिनती करीने बोलणे लगे भई माहराज अहांने सौगी चलीने तिस माह्णुये री मदद करा। सै तिसने गलायें, "ये माह्णु बिल्कुल तुहांरी दया रे लायक आ,
\v 5 कांभई सै माह्णु अहांरे लोकां ने प्रेम भाव रखां, कने तिने ई अहांरे खातर प्रार्थना रा घर बनाणाईरा।"
\p
\v 6 फेरी यीशु तिन्हा सौगी गये। पर तिन्हा रे घरें पुजणे ते पैहले सै सुबेदार अपणे किछ मित्रां जो यीशुये ले येढ़ा बोलणे खातर भेजां, "प्रभु जी, मेरे घरा तक औणे रा कष्ट नीं करा, कांभई हऊं इस आदरा जोगा नींआ भई तू मेरे घरा च आओ
\v 7 हऊं इस लायक बी नीं आ भई तुहांने आईने मिलूं। पर तुहें चाये किती बी ये, अगर ऊथी ते सिर्फ वचन ई बोली देंगे, तां मेरा नोकर ठीक हुई जाणा।
\v 8 हऊं जाणां भई तुहें ये काम्म करी सकदे, कांभई हऊं बी अपणे बड्डे साहबा रे अधीन आ; कने मेरे सपाईयां पर मेरा बी अधिकार आ, जे हऊं सिर्फ जाणे खातर बोलूं, तां सपाही जांये; औणे खातर बोलूं, तां सै आई जांये। जे हऊं अपणे नोकरां जो बोलां, 'येढ़ा कर', या 'तेढ़ा कर' तां सै तियां ई करां ये।
\v 9 जिस बगत यीशुये ये गल्लां सुणी, तां तिन्हाजो बड़ा चम्भा हुया। सै लोक जे तिन्हारे पिछे चलीरे थे तिन्हारी तरफ मुड़ी ने यीशु बोलां, "हऊं तुहांने बोलां भई इस्राएल च बी मैं येड्डा-बड्डा बिश्वास नीं देखया।
\v 10 जिस वगत सुबेदारा रे भेजी रे मित्र घरें बापस गये, तिन्हें देखया भई सै नोकर त बिल्कुल ठीक हुई गरा।
\s बिधमा रे मुन्डुये जो जीबन-दान मिलणा
\p
\v 11 इसते इकदम बाद, यीशु अपणे चेलयां सौगी नाईन नौंवा रे इक गांवा जो गया। तिसरे सौगी माह्णुआं रा इक बड़ा दंगल बी जाईरां था।
\v 12 ताहली जे सै गाँवा रे गेटा पर पुज्जे तां गाँवा रे लोक, इक मुड़दे जो दफनाणे खातर गाँवा ते बाहर लेईने चलीरे थे। सै मरीरा माह्णु अपणी मौआ रा इक्को-इक पुत्र था कने तिसरी मौ इक विधवा थी होर गाँवा रे मते लोक तिसा सौगी थे।
\v 13 तिसा विधवा री हालत देखीने प्रभुये जो तिसा पर बड़ा तरस आया कने बोलया "रोन्दी मत!"
\v 14 सै तिसा अर्थीया रे नेड़े गया कने तिसने छोया, होर तिस्सो चकणे औऴे रुकीये। फेरी यीशुये बोल्या, "नौजवान, हऊं तिज्जो बोलां उठ जा।"
\v 15 फेरी तिस मुड़दे च जान वापस आईगी, कने सै उठीने बैठीया, कने गलाणे बोलणे लग्या! फेरी यीशुये तिस मुन्डुये जो तिस रिया मौआ ले सम्भाऴित्या।
\v 16 इसा गल्ला जो देखी ने लोकां जो बड़ा डर हुईया, कने सै येढ़ा बोली ने परमेशरा री जय- जय कार करने लगे, "अहांरे बिच इक महान भविष्यवक्ता आया कने परमेशरे अपणे लोकां पर मेहरबानी कित्ती।"
\p
\v 17 तिस दिन यीशुये सै जे कित्या इसरी चर्चा सारे यहूदिया प्रदेशा च कने अखा बखा रे सारे लाकयां च बी फैली ई।
\s यूहन्ना बपतिस्मा देणे औऴे रा स्वाल
\r (मत्ती 11:2-19)
\p
\v 18 यीशुये सै जे किछ कित्या था तिसरे बारे च यूहन्ने रे चेलयां तिसजो सारीयां गल्लां री खबर देईती।
\v 19 फेरी तिने अपणे दो चेलयां जो प्रभु ले येढ़ा पुछणे खातर भेजया भई, "क्या तूई सै मसीह आ तिस्सो जे अहें न्याह्ऴया करां ये, या फेरी अहें किसी होरी री बाट देखीये?"
\v 20 यूहन्ने रे सै दो चेले यीशुये ले आईकने तिन्हाने बोलां ये, "यूहन्ना सै जे बपतिस्मा देआं, तिने अहां जो तुहांले येढ़ा पुछणे खातर भेजीरा, भई "क्या तूई सै मसीह आ तिस्सो जे अहें न्याह्ऴया करां ये, या फेरी अहें किसी होरी री बाट देखीये?"
\v 21 तिस वगत, तिन्हारे सामणे यीशुये मतेयां बमारां जो ठीक कित्या, कने बुरी आत्मा ते छडवाईने चंगा कित्या कने मते अन्हे लोकां रियां अक्खीं च जोत पाई।
\v 22 तां यीशुये यूहन्ने रे चेलयां ने बोल्या, "यूहन्ने ले मुड़ीने वापस जावा, कने तुहें सै जे किछ देखया कने सुणया, सै तिसजो दस्सा, भई अन्हे देखणे लगीपे, लंगड़े हन्डणे फिरने लगीपे, बमार चंगे हुई करां ये, कने कोढ़ी शुद्ध कित्ते जाई करां ये, टौणे सुणने लगीपे, मुर्दे ज्यून्दे कित्ते जाई करां ये, कने कंगाऴां जो खुशखबरी सुणाई जांई करां ई।
\v 23 कने धन्न आ सै माह्णु तिने जे मेरे बारे च ठोकर नीं खाह्दी।"
\p
\v 24 जिस वगत यूहन्ना रे चेले यीशुये ला ते चलीये तां, यीशु यूहन्ना रे बारे च लोकां ने बोलणे लगया, "ये माह्णु कुण आ तिस्सो जे तुहें जंगला च देखणे गये थे ? क्या तुहें तिन्हां च ते इक सरकन्डे साई कमजोर माह्णु देखया, सै जे हवा रे हर लवाटे ने हिल्लां ?
\v 25 या क्या तुहें महंगे कपड़े पैहनीरे किसी माह्णुये जो देखणे गये थे ? नां, कांभई सै जे महंगे कने चमकीले कपड़े पैहनां ये, कने मौज-मस्ती करां ये सै मैहलां च रेहांये, जंगलां च नीं।
\v 26 क्या तुहें किसी भविष्यवक्ते जो देखणे गये थे ? हां, हऊँ तुहां कने बोलां, सै भविष्यवक्ते ते बी बड्डा आ।
\v 27 यूहन्ना सैई भविष्यवक्ता आ तिसरे बारे च जे शास्त्रां च लिखीरा:
\q1 परमेशर बोलां, 'देख, हऊँ अपणे दूता जो तेरेते पैहले भेजीरां,
\q2 कने तिस तेरेते पैहले जाईने तेरे खातर बाट बनाणी।'
\p
\v 28 हऊँ तुहांने बोलां भई हुण तक येढ़ा कोई माह्णु नीं जमया सै जे यूहन्ने ते बड्डा ओ। पर परमेशरा रे राज्जा च सै जे छोटे ते छोटा आ, सै यूहन्ने ते बी बड्डा आ।"
\v 29 जिस वगत सारेयां लोकें कने चुंगी लेणे औऴयां ये गल्ल सुणी तां फेरी तिन्हे यूहन्ना रा वपतिस्मा लेई कने परमेशरा री धार्मिकता जो मन्नील्या।
\v 30 पर फरीसीयें कने कायदे-कनूना री शिक्षा देणे औऴयां यूहन्ना रा बपतिस्मा ना लेणे ते अपणे खातर परमेशरा री योजना जो ठोकर मारीती।
\p
\v 31 यीसुये फेरी पुछया, "हऊँ इस जुगा रा बखान कियां करुं ? कने किस सौगी हऊँ इस जुगा रे लोकां री तुलना करुं?
\p
\v 32 कांभई सै तिन्हा बच्चयां साई ये सै जे किसी बजारा च बैठीरे रैंह कने इक्की दूये जो हक्कां पाईने बोलांये, "अहें तुहांरे खातर ब्याह रे गीत गाए, पर तुहें त नच्चे ई नीं ये, अहें त रोणे रा गीत गाया, पर तुहें त रोये ई नीं ये।"
\v 33 बपतिस्मा देणे औऴे यूहन्ने कदीं अंगूरां रा रस नीं पित्या, कने तिने हमेशा ब्रत कित्या। पर तुहें बोलां ये भई तिसच बुरी आत्मा ई।
\v 34 हऊँ माह्णुये रा पुत्र, खान्दा पिन्दा आ, तां तुहें बोलां ये भई हऊँ पेटू कने शराबी आ, कने चुंगी लेणे औऴयां कने पापीयां रा मित्र आ।
\v 35 पर सै जे परमेशरा रे ज्ञाना रे मुताविक चलां ये, तिन्हा रिया जिन्दगियां च ज्ञान सच्चा ठहराया जां।"
\s फरीसिये रे घरे पापी जनाना जो माफ कित्या जाणा
\p
\v 36 इक फ़रीसीये यीशुये जो अपणे घरें रोटी खाणे खातर न्यून्दा दित्या। यीसुये तिसरा नियून्दा स्वीकार कित्या कने तिसरे घरें रोटी खाणे जो बैठीया।
\v 37 तिस वगत तिस ई गाँवा री इक पापी जनाना जो ये पता लग्या भई यीशु फरीसिये रे घरें रोटी खाणे बैठीरा, तां सै संगमरमरा री इक बांकिया कटोरीया च महंगा सैंट लेईने आई।
\v 38 सै यीशुये रे नेड़े आईने रोन्दी हुई अपणे गोडेयां रे बल बैठां ई। तिसरे पैरां जो अक्खीं रे परौऴयां ने सेड़ने लगां ई कने सिरा रे बाऴां ने पैरां जो साफ करां ई, सै तिसरे पैरां जो पले-पले चुमदी रही कने सैंट मऴदी रेही।
\v 39 येढ़ा देखीने सै फरीसी तिने जे यीशुये जो नियून्दा देईने सद्दीरा था, अपणे मना च सोचणे लगया, "इसते त येढ़ा साबित हुआं भई ये यीशु कोई भविष्यवक्ता नीं आ। कांभई जे सच्ची जो सै परमेशरा री तरफा ते भेजीरा हुन्दा, तां येढ़ा जाणी लेन्दा भई केढ़ी जनाना ई सै जे इसने छोइरां ई कने सै कितनी बडडी पापीन ई।"
\v 40 मगर यीशुये तिस फरीसीये रे मना री गल्लां जो जाणीने जवाव दित्या कने बोलया, "शमौन हऊँ तेरेने किछ बोलणा चांह।" इस पर शमौन बोलां, "गुरु जी बोला।"
\v 41 फेरी यीशु तिस्सो ये कहाणी सुणवां, "इक साहूकार था तिसरे दो कर्जदार थे, इक्की पर पंज सौ, कने दूजे पर पंजाह चान्दीया रे सिक्कयां रा कर्जा था।
\v 42 पर तिन्हा दुईं चते कोई बी तिस कर्जे जो बापस नीं करी पाया। तां साहूकारे तिन्हा पर दया करीने सारा कर्ज माफ करीत्या, तिज्जो क्या लगां, तिन्हा दूईं चते तिसने कुण जेआ कर्जदार मता प्यार करगा?"
\v 43 फरीसी शमौन जवाब देआं, मेरीया समझा च, तिस मता प्यार रखणा, तिसरा जे मता कर्जा माफ हुया। "इसा गल्ला पर यीशुये शमौना ते बोलया, "तैं ठीक सोचया।"
\v 44 फेरी तिसा जनाना खा मुड़ीने तिने शमौना जो गलाया, "इसा जनाना जो देख, सै जे येथी गोडयां रे भार ई। जिस वगत हऊँ तेरे घरे आया, ताहलुआं ते तैं मेरे पैरां धोणे खातर पाणी नी दित्या; पर इसे जनाने मेरे पैर अपणे आक्खीं रे परोऴयां ने सेड़े, कने अपणे बालां ने पुंझे!
\v 45 तैं मेरा स्वागत करने जो पवित्र चुम्बन नीं दित्या; पर तालुआं ते जे हऊँ येथी आईरा, तिस वगता ते इसे मेरे पैरां रा चुम्बन करना नीं छडया।
\v 46 तैं त मेरे सिरा पर मऴणे जो तेल बी नीं दित्या पर इसा जनाना जो देख इसे मेरे पैरां पर सैंट तक मऴया।
\v 47 इस खातर तू समझी लै भई इसारे पाप, सै जे मते थे, माफ हुईये, इस खातर इसे मता प्यार कित्या। पर तिस माह्णुये रे जे थोड़े पाप माफ हुए, सै थोड़ा प्यार दस्सां।"
\v 48 फेरी प्रभु यीशुये तिसा जनाना जो गलाया, "तेरे पाप माफ हुये।"
\v 49 सै जे लोक तिन्हाने सौगी रोटी खाणे बैठीरे थे, सै अपणे-अपणे मनां च विचार करने लगे, "ये माह्णु अपणे आप जो क्या समझां ? भई ये लोकां रे पाप माफ करदा फिरो?
\v 50 यीशुये तिसा जनाना ने बोलया, " तेरे ई विश्वासे तिज्जो बचाईल्या, शान्तिया ने जा।"
\c 8
\s यीशुये रिया चेलियां
\p
\v 1 इन्हां गल्लां ते बाद यीशु होरी नगर-नगर कने गाँवा-गाँवा जाईने परमेशरा रे राज्जा री खुशखबरीया रा प्रचार कने घोषणा करदे रहे। तिसरे बारह चेले तिस सौगी थे।
\v 2 किछ जनानां, तिन्हाजो जे तिने बुरी आत्मां कने बमारियां ते छडवाया था, तिन्हा च मरीयम सै जे मगदलीनी रे नौंवा ते जाणी जां थी तिसा चते यीशुये सात बुरी आत्मायें नकाऴी;
\v 3 कने हेरोदेस राजे रे भण्डारी खुज़ा री जनाना योअत्रा कने सुसन्ना कने होर मतियां जनानां बी इन्हा सौगी थिआं। ये सब जनानां अपणी कमाईया रे पैसयां ने यीशु कने तिसरे चेलेयां री सेवा करां थिआं।
\s ब्यू बाहणे औऴे रा द्रष्टान्त
\r (मत्ती 13-1-9; मरकुस 4:1-9)
\p
\v 4 इक दिन जिस वगत कईयां नगरां रे लोकां री मती भीड़ यीशुये ले आईने कट्ठी हुई, ताहली यीशुये तिन्हांजो इक द्रष्टान्त सुणाया:
\v 5 इक बार इक करसाण अपणे खेतां च ब्यू बाहणे खातर गया, जिस वगत सै ब्यू बाहणे लगया, ताहली तिन्हां चते किछ ब्यू बाटा रे कन्डे पये, तिथीजे सै पैरां येठ आईने दलोईये कने सै पंछीयें आई ने चुगी ले।
\v 6 इन्हां चते किछ ब्यू सपड़ा पर पये, कने सै ब्यू बधणे त लगे, पर पाणीये री कमी होणे ते सै इकदम ई मुरझाईये कने सुक्कीये।
\v 7 किछ ब्यू बराड़ियां च पये, कने बराड़ियां ने सौगी-सौगी बधे, पर बराड़ियें तिन्हाजो ढक्कील्या।
\v 8 कने किछ ब्यू खरीया जमीनां पर पये, सै ब्यू उगे, जितना बाह्या था फसल तिसते सौ गुणा पज्जी।" इतणियां गल्लां बोलणे ते बाद, यीशुये उच्चीया अवाजा च बोलया, "तुहां च तिसले जे सुणने रे कान ओ, सै सुणो कने समझो!"
\s द्रष्टान्ता रा मकसद
\r (मत्ती 10:13-17; मरकुस 4:10-12)
\p
\v 9 बाद विच तिसरे चेलयां यीशुये ते पुछया भई इसा कहाणीया रा क्या मतलब आ ?
\v 10 जवाब दित्या, "तुहांजो परमेशरा रे राज्जा री छुपी री गल्लां जो समझणे री अक्कल दितीरी। पर तिन्हां सारीयां गल्लां जो बाहरलेयां लोकां ते गुप्त रखणे खातर हऊं इन्हा द्रष्टान्तां रा इस्तेमाल करीरां, इस खातर पवित्र शास्त्रा च सै जे किछ लिखीरा, सै पूरा ओ: सै देक्खां यें, पर असल च सै नीं देखी पान्दे; सै सुणा यें पर समझी नीं पान्दे।
\s ब्यू बाहणे औऴे द्रष्टान्ता रा मतलब
\r (मत्ती 13:18-23; मरकुस 4:13-20)
\p
\v 11 इस उदाहरणा रा मतलब त ये आ: सै जे ब्यू आ सै परमेशरा रा तुहांरे खातर सन्देश (बचन) आ।
\v 12 बाटा च पैईरा ब्यू, तिन्हा लोकां जो दस्सां सै जे बचना/संदेशा जो सुणां ये, पर शैतान आईने तिस्सो चोरी ने लेई जां कने तिन्हाजो तिस संदेशा पर विश्वास करने ते कने बचाये जाणे ते रोकां।
\v 13 सपड़ां री जमीना परा रे ब्यू तिन्हा लोकां जो दस्सां ये सै जे खुशीया ने संदेशा जो सुणां ये, पर सपड़ा री जमीना रे कोमल डाऴां साई तिन्हारी जड़ां जादा अन्दर नीं जाई पान्दी। सै किछ समय तक विश्वास करां ये, पर जिस वगत परीक्षा री घड़ी औवां ई, तां सै भटकी जायें,
\v 14 झाड़ीयां ने भरीरिया जमीना री बराबरी अहें तिन्हा लोकां ने करी सक्कां ये, सै जे बचनां जो सुणीने ग्रहण त करां ये, पर जियां जे अग्गे बचनां च बधणे लगां ये तियां ई सै जिंदगीया रे फिक्रां च, धन-दौलत कने सुख सुबिदा रिया लालसा च फस्सी जायें तिसते जे तिन्हां रिया आत्मा रा बिकास नीं हुन्दा येढ़याँ लोकां री फसल कदीं नीं पकदी।
\v 15 पर खरी जमीन, तिस पर जे ब्यू पौवां, सै भले मना रे, ईमानदार लोकां जो दस्सां सै जे परमेशरा रा बचन सुणां ये, कने तिस्सो अपणे जीबना च लागू करी लें, सै लगातार अच्छी फसल लेईने औवे।
\s दीये रा उदाहरण
\r (मरकुस 4:21-25)
\p
\v 16 "कोई बी माह्णु दीया बालणे ते बाद तिस्सो ढकदा नीं आ, या तिस्सो मंजे रे थल्ले नीं रखदा ! पर दीये जो उच्चीया ठारी रखया जां, ताकि घरा रे अन्दर औणे औऴे तिसरीया लोई च घुमी फिरी सक्को।
\v 17 सै जे किछ हुणा तक छुपीरा, सै अंत तक सामणे लाया जाणा, कने सबनीं रे सामणे प्रगट कित्या जाणा।
\v 18 इस खातर, जेड़ा किछ जे तुहें सुणदे ओ तिस पर अच्छे ढंगा ने मन लगावा। सै जे मेरी शिक्षा जो ग्रहण करने खातर तैयार ये, तिन्हा जो मती समझ दिती जाणी। पर सै जे सुणना नीं चाहन्दे, तिन्हाते सै बी लेई लित्या जाणा तिस ज्ञाना जो तिन्हे प्राप्त कित्या समझां यें।"
\s यीशुये री माता कने भाई
\r (मत्ती 12:46-50; मरकुस 3:31-35)
\p
\v 19 इक दिन यीशुये री माता कने तिसरे भाई तिसने मिलणे आये। भीड़ा रीया वजह ने सै तिस तक पुज्जी नीं पाये।
\v 20 फेरी किन्हीयें यीशुये ने गलाया, "तुहांरी माता कने तुहांरे भाई लोक बाहर खड़ीरे; सै तुहांने मिलणा चांये।"
\v 21 यीशुये तिस्सो जवाव दित्या, "मेरी माता कने मेरे भाई सै सब लोक ये सै जे परमेशरा रा बचन सुणां ये कने तिसरा पालन करां ये।"
\s आन्धिया जो शाँत करना
\r (मत्ती 8:23-27; मरकुस 4:35-41)
\p
\v 22 इक दिन यीशु अपणे चेलयां ने बोलां यें, "आवा, अहें नदिया रे उस पार चलीये।" ताहली सै किश्तीया पर चढ़े कने चलीपे।
\v 23 जिस वगत सै जाई करां थे, तिस वगत यीशु सैई या, कने ताहली जे सै सुतीरा था, तिस वगत जोरा री हवा चलणे लगी। हवे तूफाना रा रुप लैई लया तिसते किश्तीया च पाणी भरने लगया कने सै डुबणे लगे।
\v 24 चेलयां तिन्हा जो रड़ाई-रड़ाई ने जगहया कने बोलणे लगे, "गुरु जी! गुरु जी! अहें डुबी रांये!" यीशुये उठीने तूफाना जो, कने पाणीये च उठदी लैहरां जो फटकारया। तिसते बाद तूफान रुकिया, कने सब किछ शांत हुईया!
\v 25 फेरी यीशुये तिन्हाते पूछया, "तुहांरा विश्वास किती आ?" सै डरीये कने हैरान हुईने अप्पुं चीं ये बोलणे लगे, "ये माह्णु हाया कुण आ? इन्हारा हुक्म तूफान कने पाणी बी मन्नां ये।"
\s बरी आत्मे रे सताईरे माह्णुये जो चंगा करना
\r (मत्ती 8:28-34; मरकुस 5:1-20)
\p
\v 26 फेरी यीशु कने तिसरे चेले गलील रे सामणे, गिरासेनियों रे प्रदेशा च पुज्जे,
\v 27 यीशु जिस वगत किश्तीया ते उतरी करां था, तिस वगत तिस नगरा रा इक माह्णु तिन्हा जो मिलया तिसच जे बुरी आत्मायें थी। सै किसी घरा च नीं रैंह्दा था, कने नंगा घुमदा फिरदा रेहां था। सै मतेयां दिनां ते कब्रिस्तान च रेहां था।
\v 28 जियां जे तिने यीशुये जो देखया, सै रड़ाया कने तिन्हारे सामणे जमीना पर पैईने जोरा रिया अवाजा च बोलणे लगया, "हे यीशु, परम प्रधान परमेशरा रे पुत्र, मिन्जो तुहांने क्या मतलब आ ? हऊँ तुहांते बिनती करां भई मिंजो सजा नीं दे!"
\v 29 कांभई यीशु पहले तेई तिन्हा बुरी आत्मां जो तिस माह्णुआ ते बाहर निकऴने रा हुक्म देइ करां था। ये बुरी आत्मा तिस माह्णुये जो बार-बार अपणे वशा च करां थी। येथी तक भई, लोक तिस्सो संगऴां ने बन्हीने कने बेड़ीयां पाईने पैहरे च रखां थे पर सै संगऴां कने बेड़ियां जो तोड़ी देआं था कने सै बुरी आत्मा री ताकत तिसजो जंगला च दौड़ाई रखां थी।
\v 30 यीशुये तिस ते पूछया, "तेरा नौं क्या?" तिने जवाव दित्या, "मेरा नौं सेना" कांभई मती बुरी आत्मायें तिस च बड़ी रियां थी।
\v 31 सै बुरी आत्मायें यीशुये ते बिनती करदी रेआंई भई अहांजो नरका च जाणे रा हुक्म नीं देवा।
\v 32 नेड़े ई पहाड़ा पर सूरां रा इक बड्डा झुंड चरने लगीरा था, कने तिन्हें बुरी आत्मे यीशुये ते बिनती किती भई अहांजो इन सूरां च जाणे दे। यीशुये तिन्हा जो इसा गल्ला री इजाजत देईती।
\v 33 फेरी सै बुरी आत्मायें तिस माह्णुये च ते निकऴी ने तिन्हा सुअरां च चलीगियां, कने सै सारे रा सारा झुंड पहाड़ा परा ते रुढ़ीने नदीया च पैईया, तिथी सै डुबीने मरीये।
\p
\v 34 जिस वगत सुअरां जो चराणे औऴयां येढ़ा देखया, तिसते बाद सै अखा-बखा रे नगर कने गाँवा च गये, कने तिन्हे इसा घटना रा ब्योरा दित्या।
\v 35 इकदम ई यीशुये ले ईक भीड़ कट्ठी हुईगी, कांभई सै जे किछ हुईरा था तिस्सो लोक अप्पुं देखणा चांह थे। तिन्हे तिस माह्णुये जो, तिसच जे बुरी अत्मायें थी, यीशुये रे चरणां च कपड़े पैहनी ने, होशा च बैठीरा देखया। कने सारे लोक हैरान हुई ये।
\v 36 कने तिन्हे लोकें जे इसा घटना जो देखया, तिन्हे होरीं लोकां जो बी दस्सया भई कियां बुरी आत्मा ते सताईरा ये माह्णु ठीक हुया।
\v 37 तिस गिरासेन इलाके च रहणे औऴे सारेयां लोकें यीशु ते बिनती किती भई सै इस इलाके जो छडीने चली जाओ, कने तिन्हा जो तकलीफ नीं देवो, कांभई सै बड़े भरी डरीगरे थे। फेरी यीशु किश्तीया ले वापस गये, कने ऊथी ते जाईने नदीया रे दूजे कन्डे चलणे लगे।
\v 38 फेरी तिस माह्णुये चते जे बुरी आत्मायें निकाली रियां थी, सै तिसते बिनती करने लगया भई मिंजो अप्पुं कने रहणे दे, पर यीशुये तिस्सो भेजीने बोलया,
\v 39 'नां, अपणे घरा जो बापस जा कने लोकां जो दस्स भई कियां परमेशरे तेरे खातर बड़े हैरान करने औऴे कम्म किते।" सै सारे नगरा च जाईने यीशुये तिसरे खातर सै जे महान कम्म कितीरे थे तिन्हारे बारे च लोकां जो दसणे लगया।
\s याईर री मुईरी कुड़ी कने इक रोगी जनाना
\r (मत्ती 9:18-26; मरकुस 5:21-43)
\p
\v 40 यीशू कने तिसरे चेले जिस वगत नदिया रे दूजे कन्डे पुज्जे, तिस वगत लोकां री भीड़े तिन्हारा बड़ीया खुशिया ने स्वागत कित्या, कांभई सै तिन्हाजो निहाऴी रां थे।
\v 41 इतणे च याईर नौंवा रा इक माह्णु आया, सै जे प्रार्थना रे घरा रा मुखिया था, सै आया कने आईने यीशुये रे पैरां पैईया, कने तिन्हाते विनती करने लगया भई मेरे घरा जो चल,
\v 42 कांभई तिसरी सै जे बारहां सालां री इको-इक कुड़ी थी, सै मरने औऴी थी। तियां जे यीशु तिस सौगी चलणे औऴा था, तां मती भीड़ा च लोक धक्का-मुक्की करदे तिस पर पैई करां थे।
\v 43 तिसा भीड़ा च येढ़ी जनाना थी तिसाजो जे बारह सालां ते खून बैहणे री बमारी थी। तिसा जनाना ले सै जे किछ था सै सारा तिसे बैदां ले जाई ने खर्ची दितीरा था, तां बी किसी ते ठीक नीं हुई थी।
\v 44 सै पिछे ते आई कने यीशुये रे चोल़े रिया इक कनारीया ने छोई। तिसते बाद इकदम तिसारा खून बैहणा बंद हुईया।
\v 45 इस पर यीशुये पुच्छया, "मेरेने कुण छोया?" तां जे सारे मुकरने लगे, तां पतरस कने तिसरे साथियें बोलया, "स्वामी तिज्जो त सारीये भीड़े ढकी लरा, कने पले-पले तेरे उपर रू़ड़ी करां ई।"
\v 46 पर यीशुये तिसने बोलया, "नहीं, किन्हीयें जाणी बूझी ने हऊँ छुया, कांभई मेरे चते सामर्थ निकली, कने मैं इसजो महसूस बी कित्या।"
\v 47 जिस वगत सै जनाना समझीगी भई यीशु जाणीया, फेरी सै कम्बणे लगी कने अपणे गोडयां रे भार तिन्हांरे सामणे पैईगी। सारी भीड़े तिसारी गल्लां जो सुणया भई सै यीशुये कने कजो छोई थी, कने कियां सै इकदम चंगी हुईगी।
\v 48 यीशुये तिसाजो गलाया, "बेटी, तेरे ई विश्वासे तिज्जो चंगा कित्या, शान्तिया ने चली जा।"
\p
\v 49 जिस वगत सै तिसा जनाना ने गल्ल ई करी करां था भई प्रार्थना रे घरा रे मुखिये याईर रे घरा ते कोई ब्योरा लेईने आया, "तुहांरी बेटी मरीगी, हुण गुरुये जो दुख देणे री जरुरत नीं।"
\v 50 पर ताहली जे यीशुये येढ़ा सुणया भई क्या हुया, तिन्हे याईर ने बोलया, "डरदा मत, सिर्फ मेरे उपर विश्वास रख, कने तेरी बेटी ठीक हुई जाणी।"
\v 51 जिस वगत सै याइर रे घरें पुज्जे, तिस वगत यीशुये पतरस, याकूब, यूहन्ना कने कुड़िया रे माता-पिता रे अलावा किसी होरी जो अपणीया सौगी घरा रे अंदर नीं औणे दित्या।
\v 52 रोंदे कने बिलाप करदे लोकां ने सै घर भरीअरा था, पर यीशुये बोलया, " रोणा बंद करा! सै मरीरी नीं; सुती री।"
\v 53 पर सै भीड़ तिन्हा पर हसणे लगी कांभई सै सारे जाणां थे भई सै मरी चुक्की री।
\v 54 पर यीशुये तिसा कुड़िया रा हत्थ पकड़या, कने हाक पाईने बोलया, "बेटी, उठ!"
\v 55 तिस ई पल तिसारे प्राण वापस तिसा च आईये कने सै इकदम उठीने बैठीगी! फेरी यीशुये तिसा कुड़िया रे माता-पिता जो बोलया भई इसाजो किछ खाणे जो दित्या जाओ।
\v 56 इस पर कुड़िया रे माता-पिता येढ़ा देखीने हैरान हुईये, पर यीशुये तिन्हाजो हुक्म दित्या भई सै जे किछ बी तुहें देखया सै किसी ने नी गलाणा।
\c 9
\s बारह चेलयां रा सेबा करने खातर भेज्जया जाणा
\r (मत्ती 10:5-15; मरकुस 6:7-13)
\p
\v 1 फेरी यीशुये अपणे बारहां चेलेयां जो सद्दी ने कट्ठा कित्या कने तिन्हांजो सारी बुरी आत्मां कने बमारियां जो दूर करने री शक्ति कने अधिकार दित्या,
\v 2 फेरी यीशुये तिन्हा जो परमेशरा रे राज्जा रा प्रचार करने कने बमार माह्णुआं जो तिन्हा रियां बमारियां ते चंगा करने खातर भेज्जया।
\v 3 तिने तिन्हांजो गलाया, "सफरा खातर किछ बी सौगी नी लेणा, नां सोठी, नां झोऴा, नां रोटी, नां पैसा धेल्ला नेणा कने होर त होर पैहनीरे कपड़ेयां ते इलावा इक कपड़ा बी सौगी नीं नेणा।
\v 4 जिस किसी घरा च तुहें जांगे तिथि तुहें रुकयों, कने बिदा लेणे तक तिथी ठैहरेयों।
\v 5 जिस गावां रे लोक तुहांजो कबूल नीं करो, तां तिसा जगह ते निकऴदे वगत अपणे पैरां री धूड़ झाड़ी लेणी, तिसते जे तिन्हारे खलाफ गवाही हुई जाओ।"
\v 6 फेरी सै चेले निकऴिने गावां-गावां च जाईने खुशखबरी सुणांदे हुये हर जगह बमारां जो चंगा करदे रैये।
\s राजा हेरोदेश री परेशानी
\r (मत्ती 14:1-12; मरकुस 6:15-29 )
\p
\v 7 यीशुये रे कितीरे चमत्कारां री खबर ताहली जे राजा हेरोदेस अन्तिपास ले पुज्जी, फेरी सै डरीया कने उलझनां च पैईया, कांभई किछ लोक बोलीरां थे, ये त बपतिस्मा देणे औऴा यूहन्ना सै जे मूईरेयां चते ज्यून्दा हुईरा,
\v 8 किछ लोक बोलां थे भई एल्लियाह नबी दिस्या, कने होरनीं लोकें येढ़ा गलाया भई पुराणे जमाने रे भविष्यवक्तां चते कोई ज्यून्दा हुईग्या।
\v 9 हेरोदेस राजे बोलया, "मैंई त यूहन्ने रा सिर बढाईरा, तां फेरी ये माह्णु कुण आ तिसरे बारे च जे हऊँ येढ़ी हैरान करने औऴा गल्लां सुणीरां?" कने सै यीशुये जो देखणे रा मौका टोलदा रेआ।
\s पांज हजार माह्णुआं जो रोटी ख्वाणा
\p
\v 10 जिस वगत बारह प्रेरित वापस आये, तिस वगत तिन्हे अपणे कम्मा रा ब्योरा यीशु जो दित्या। फेरी यीशु ऊथी ते चुपचाप निकली ने तिन्हां जो बेतसैदा नौंवा रे नगरा जो लेईग्या।
\v 11 पर लोकां री भीड़ ये जाणीगी भई सै कित्तो जाई करां, कने भीड़ तिसरे पिछे चलीपी। यीशुये खुशी-खुशी तिन्हांरा स्वागत कित्या, कने तिन्हांने परमेशरा रे राज्जा रे बारे च गल्लां करने लगया कने तिन्हाजो जे चंगाईया री जरुरत थी तिन्हाजो चंगा बी कित्या।
\v 12 ताहली जे दिन घरने लगया तां सै बारह प्रेरित तिसले आये कने बोलणे लगे, "इसा भीड़ा जो येथा ते भेजी दे तिसते जे यो नेड़े री बस्तियां च कने गांवा च जाईकने अपणे खातर रहणे खाणे रा इन्तजाम करी सक्को कांभई अहें येथि सुनसान जगह पर ये।"
\v 13 यीशुये तिन्हांने गलाया, "तुहें ई इन्हां जो खाणे जो देवा।" तिन्हें बोलया, "अहांले सिर्फ पांज रोटियां कने दो मच्छियां ईयां। इन्हा सबनीं रा गुजारा तां हुई सक्कां जे अहें जाईने इसा भीड़ा खातर रोटियां खरीदी ने ले आईये?"
\v 14 कांभई तिसा भीड़ा च करीब-करीब पांज हजार मर्द थे।" यीशुये अपणे चेलेयां ने गलाया, "तिन्हां जो पंजाह-पंजाह माह्णुआं रा झुण्ड बणाई ने बैठणे खातर बोला।"
\v 15 चेलेयां तियां ई कित्या, कने सारे लोक जमीना पर बैठी ये।
\v 16 यीशुये तिन्हां पांज रोटियां कने दो मच्छियां जो लेया। होर तिने स्वर्गा री तरफा जो देक्खी ने परमेशरा रा धन्यवाद कित्या कने तिस खाणे पर बरकत मंगी। फेरी यीशू रोटियां तोड़ी-तोड़ी ने अपणेयां चेलयां गे लोकां च बंडणे खातर देन्दे गये।
\v 17 सारेयां रज्जी ने रोटी खाद्दी कने बाद बिच तिन्हे बची रे टुकड़यां री बारह टोकरियां भरीने चक्कियां!
\s पतरसा रा यीशुये जो मसीह स्वीकार करना
\p
\v 18 इक दिन यीशु भीड़ा जो छड्डीने सुणसान जगह च प्रार्थना करने गये कने तिन्हा सौगी तिन्हारे चेले बी थे, तां यीशुये तिन्हाते पुछया, "लोक मिंजो क्या बोलां ये?"
\v 19 तिन्हे जवाव दित्या, "किछ लोक बोल्लायें भई बपतिस्मा देणे औऴा यूहन्ना दबारा ज्यून्दा हुईग्या, कने कोई-कोई एलिय्याह बोल्लायें, कने किछ लोक येढ़ा बोल्लायें भई पुराणे भविष्यबानी करने औऴेआं चते कोई इक ज्यून्दा हुग्या।"
\v 20 यीशुये तिन्हाते दोबारा पूछया, "पर तुहें मिंजो क्या समझां ये भई हऊँ कुण आ?" पतरसे जवाव दित्या, "तुहें परमेशरा रे भेजीरे मसीह ये!"
\v 21 फेरी यीशुये चेलयां जो हुक्म दित्त्या भई इस बारे च किसी ने देखां बोलदे।
\s अपणिया मौती रे बारे च यीशुये री भविष्यवाणी
\p
\v 22 फेरी यीशुये बोलया, "कांभई माह्णुये रे पुत्रा रे खातर ये जरुरी आ भई सै मता दु:ख सओ, कने यहूदी स्याणेयां, मुखिये याजकां कने शास्त्रीयां हऊँ घटिया समझीने मारी देणा, पर तिज्जे दिन मांज दुबारा ज्यून्दे हुई जाणा।"
\v 23 फेरी तिने सारेयां लोकां जो बोलया, "जे कोई मेरा चेला बणना चांह, तां अपणी ईच्छां रा इन्कार करे कने हर रोज अपणा क्रूस चक्कीने मेरे पिछे हुई लो।
\v 24 जे तुहें अपणी जिन्दगी अपणे खातर जीणा चांहन्गे तां तुहां सै खोई देणी, पर जे तुहें मेरे खातर अपणीया जिन्दगीया रा बलीदान करगे, तां तुहांजो सच्चा जीवन मिलणा।
\v 25 कांभई जे माह्णु सारे संसारा जो पाईलो, कने येढ़ा करदे हुये जे सै अपणे प्राणां जोई गवाई दो, तां तुहांजो इसते क्या फायदा हुणा?
\v 26 जे कोई माह्णु मेरेते या मेरियां गल्लां ते शर्म करां, तां मांह, माह्णुये रे पुत्रा, जिस वगत अपणी कने अपणे पिता री महिमा कने स्वर्गदूतां री महिमा च दबारे औणा, ताहली मांह बी तिस्सो पछयाणने ते नां करी देणी।
\v 27 कने हऊं तुहां जो बिश्वास दिलां भई येथी खड़ीरेयां चते किछ माह्णु येढ़े भई तालुआं तक जे सै परमेशरा रा राज देखी नीं लेन्दे तिस वगत तक तिन्हाजो मौत नीं औणी।"
\s प्रभु यीशुये रा दिब्य रुप
\r (मत्ती 17:1-8; मरकुस 9:2-8)
\p
\v 28 इन्हां गल्लां ते कोई अट्ठां दिनां बाद यीशु, पतरस, याकूब कने यूहन्ना जो लेईने प्रार्थना करने खातर पहाड़ा पर गये।
\v 29 ताहली जे यीशु प्रार्थना करी रांई था, तां तिसरे चेहरे रा रुप बदलीया कने तिसरे कपड़े सफेद हुईने चमकणे लगे।
\v 30 फेरी दो माह्णु मूसा कने एलिय्याह ऊथी परगट हुये कने यीशुये ने गलाणे लगे।
\v 31 सै स्वर्गा रिया महिमा री लोई सौगी दिस्या करां थे कने परमेशरा री इच्छा पूरी करने खातर यरुसलेम च यीशुये रे मरने री गल्लां करी करां थे।
\v 32 पतरस कने तिसरे साथियां जो नींद आईरां थी कने सै सैई बी गईरे थे कने तां जे सै जागे तां तिन्हे यीशुये जो महिमा (लोई) सौगी देखया कने दूईं माह्णुआं जो तिस सौगी खड़ीरा देखया।
\v 33 जिस वगत मूसा कने एलिय्याह जाणे लगे तां पतरस नां जाणदे हुये ये क्या बोलीरां, "गुरु जी, ये खरा हुआ भई अहें येथी थे! अहां येथी तिन मण्डप बनाणे, इक तेरे खातर, इक मूसा खातर कने इक एलिय्याह रे खातर।"
\v 34 पर ताहली जे सै येढ़ा बोली ई करां था तां इक बदऴ आईने तिन्हा पर छाईया; कने तियां जे सै तिने बदऴे घेरीले, तां सै डरीये।
\v 35 तिस वगत तिस बदला चते इक अवाज आई कने तिन्हाने गलाणे लगी, "ये मेरा बड़ा प्यारा पुत्र आ कने मैं इसजो चुणीरा, इसरी सुणां।"
\v 36 ये आकाशवाणी हुणे ते बाद यीशु कल्हा दिखया; कने तिसरे चेले चुप रहे, कने तिन्हे तेढ़ा जे ऊथी देखया, तिसरी कोई बी गल्ल तिन्हे किसी जो नीं दस्सी।
\s बुरी आत्मा रे सताईरे मुन्डुये जो चंगा करना
\r (मत्ती 17:14-18; मरकुस 9:14-27)
\p
\v 37 दूजे दिन ताहली जे सै पहाड़ा ते उतरी ने आये तां मतेयां लोकां री भीड़ तिसने मिलणे जो आई।
\v 38 तिसा भीड़ा च ते इक माह्णु जोरां ने रड़ाया, "गुरूजी, हऊं तेरेते विनती करां भई मेरे मुण्डुये पर दया कर, कांभई सै मेरा इक्को- इक ई बच्चा अ।
\v 39 कने देख इक बुरी आत्मा तिस्सो बार-बार पकड़ां ई, कने तिस रिया वजह ने सै इकलखत रड़ाणे लगी जां, सै बुरी आत्मा तिस्सो इस तरीके ने मड़ेकां ई भई तिसरे मुहां ते चभूड़ निकलने लगां, कने तिस्सो मरोड़ी ने नाश करना चाईं।
\v 40 मैं तेरे चेलयां ते तिस बुरी आत्मा जो नकाऴणे खातर विनती किती पर सै येढ़ा नीं करी पाये।"
\v 41 यीशुये जवाब दित्या, "अविश्वासी कने अड़ीमूर लोको (पीढी) हऊं कदुआं तक तुहांरी सौगी रेंहगा कने तुहांरी सैहंदा रैहंगा ? अपणे पुत्रा जो येथी लीऔ।"
\v 42 सै मुन्डु हल्तियें आई ई करां था भई तिने बुरे आत्मे तिस्सो पकड़ी ने जमीना पर पटकाया कने तिस्सो बुरे हालें मरोड़ने लगया, पर यीशुये बुरी आत्मा जो थिड़कया कने मुण्डुये जो ठीक करीने तिस्सो तिसरे पिता ले साम्भीत्या।
\v 43 परमेशरा रे इस नोखे कम्मां जो देखी ने सारे लोक हैरान हुइये।
\s अपणिया मौती रे बारे यीशुये री दूज्जी भविष्यवाणी
\p
\v 44 यीशु सै जे किछ करेआं रां था तिसजो देखीने सारे लोक ताह्ली जे रेह्यान हुई करां थे तिस वगत यीशुये अपणे चेलेयां जो गलाया,
\v 45 "तुहें इन्हां गल्लां पर ध्यान देआं, कां भई माह्णुये रा पुत्र माह्णुये रेई हत्था च पकडवाया जाणे औऴा आ।"
\s परमेशरा रे राज्जा च सबनीं ते बड्डा कुण आ
\p
\v 46 पर सै इसा गल्ला जो नी समझदे थे, कने सैवे ई गल्लां तिन्हां ते छिपी री रैईयां भई सै तिन्हां जो जाणी नी पाओ, कने सै सब जणे इसा गल्ला रे बारे च यीशुये ते पुछणे ते डरां थे।
\v 47 यीशु तिन्हांरे मनां री गल्लां जो जाणी लेआं, इस खातर तिने इक बच्चे जो लेआई ने अपणे सौगी खड़ा कित्या।
\v 48 फेरी तिने बोलया, "सै जे कोई मेरे नौवां ते इस मुण्डुये जो अपणावां, सै मिंजो अपणावां, कने सै जे कोई मिंजो अपणावां सै मेरे पिते जो तिन्हें जे हऊं भेजीरा, तिन्हां जो अपणावां, काँभई तुहां च सै जे सबनी ते छोटा आ, सैई सबनी ते बडडा आ।"
\v 49 यूहन्ने यीशुये ने बोलया, "स्वामी जी, अहें इक्की माह्णुये जो बुरी आत्मा निकाऴणे खातर तुहांरे नौवां रा इस्तेमाल करदे हुये देखया, सै अहां रिया मण्डलीया रा नीं आ इस खातर अहें तिसजो मना करने री कोशत किती।"
\v 50 पर यीशुये बोलया, "तिस्सो नां नीं देणी कांभई सै जे तुहांरे खलाफ नीं ये सै तुहां रिया तरफा जो आ।"
\s सामरियां रिया बजह ने यीशुये रा बरोध
\p
\v 51 जियां जे यीशुये रे स्वर्ग वापस जाणे रा वगत नेड़े औंदा गया, तिस वगत तिन्हे यरुशलेम जाणे रा फैसला कित्या।
\v 52 जाणे ते पैहले तिन्हे सामरियां रे गाँवा च दूता जो भेजया भई तिन्हारे खातर जगह तैयार करा।
\v 53 पर तिस गाँवा रे लोकें तिन्हा जो वापस भेजीत्या कांभई तिन्हे लोकें जाणील्या भई यीशु ऊथी ते अगे यरुशलेम री तरफ जाणे औऴा इस खातर तिन्हे ऊथी यीशुये रा स्वागत नीं कित्या।
\v 54 येढ़ा देखीने तिसरे चेलयां याकूब कने यूहन्ने बोलया, "प्रभु जी, क्या अहें हुक्म देईये भई अम्बरा ते आग बर्हो कने ये लोक जल़ीने भस्म हुई जाओ ?"
\v 55 पर यीशुये तिन्हारी तरफ मुड़ीनें तिन्हाजो थिड़कया कने बोलया, "तुहें नीं जाणदे भई तुहें केढ़ी आत्मा रे।
\v 56 माह्णुये रा पुत्र लोकां रे प्राणां जो नाश करने नीं आईरा पर तिन्हांरा छुटकारा करने आईरा।" फेरी ऊथी ते सै किसी होर गाँवा जो चलीगे।
\s प्रभु यीशुये रे पिछे चलणे रा मुल
\r (मत्ती 6:19-22)
\p
\v 57 जिस वगत यीशु कने तिसरे चेले बाटो-बाट जाईरां थे फेरी किन्हीयें यीशुये ने गलाया, "तुहें, चाहे किती बी जांगे मांह तुहारे पिछे औणा।"
\v 58 पर यीशुये तिस्सो जवाब दित्या, "गिदड़ियां जो रैहणे खातर कुडार कने पंछियां जो रैहणे खातर आलणे हुआयें पर मेरा यनि माह्णुये रे पुत्रा रा कोई घर नीं आ, कने सिर ढकणे खातर बी जगहा नी।"
\v 59 तिन्हे दूजे माह्णुये ने बोलया, "औ, मेरा चेला बणी जा।" सै माह्णु मन्नीया पर बोलणे लगया, "स्वामी जी, पैहले मिंजो जाणे देवा भई हऊं अपणे पिते रा अंतिम संस्कार करी लूं।
\v 60 यीशुये तिसने बोलया, "सै जे (आत्मा च) मरीरे तिन्हा जो अपणे मुर्दे री परवाह अप्पुं जो करने दे, तेरी जिम्मेदारी येई भई जाईने परमेशरा रे राज्जा रा प्रचार कर।"
\v 61 इक्की होर माह्णुये गलाया, "हां प्रभु, हऊं तुहारे पिछे चली पौंगा, पर पैहले मिंजो अपणे परिवार औऴेयां ते विदाई लेणे दे।"
\v 62 यीशुये तिसने बोलया, "सै जे कोई अपणा हत्थ हल्ल़ा पर रखी ने पिछे देखां सै परमेशरा रे राज्जा जोगा नीं आ।
\c 10
\s सत्तर चेलयां रा भेज्जया जाणा
\p
\v 1 कने इन्हां गल्लां ते बाद यीशु सत्तर होर चेलयां जो चुणांये कने तिस-तिस नगरा कने जगहां पर सै अपणे आप जाणे औऴे थे, ऊथी जाणे ते पैहले तिन्हां चेलयां जो दो-दो करीने अपणे अग्गे भेजया।
\v 2 कने तिने तिन्हा जो येढ़ा बोलया: "फसल त मती उगीरी, पर कटणे रे खातर मजदूर थोड़े ई हाये; इस खातर प्रभु परमेशर, सै जे फसला रा मालिक आ, तिन्हाने प्रार्थना करा भई खेतां च मते मजदूर भेजा।
\v 3 हुण जावा; कने याद रखयों, भई हऊँ तुहां जो भेड़ियां रे बिच भेडां रे बच्चयां सायी भेज्जीरां।
\v 4 तुहें जान्दे वगत अपणे सौगी न पैसे, न झोली लेयां; येथी तक भई जूतयां री दूज्जी जोड़ी बी न लेयों। कने बाटा च रुकी ने किसी जो नमस्ते बी नीं करयां।
\v 5 जिस किसी बी घरा च तुहें जाओ, तां तिस घरा जो पैहले येढ़ी शीष देआं भई परमेशरा री शान्ति तिस घरा रे लोकां पर बणी रहो!
\v 6 जे तित्थि कोई शान्ती पाणे रे लैक माह्णु हुंगा, तां सै बरकत तिस्सो मिलणी; जे सै इस जोगा नीं आ तां सै बरकत तुहांले वापस आई जाणी।
\v 7 ताहली जे तुहें किसी नगरा च पुज्जी जांगे, तां इक्की घरा च रैआं, कने जेढ़ा किछ तिन्हांते मिलो, सै वेई खाओ पीओ। कांभई सै माह्णु जे काम्म करां, तिस्सो मजदूरी त मिलणी ई चाहिन्दी: घरें-घरें नीं फिरना।
\v 8 कने ताहली जे कदीं तुहें किसी नगरा च दाखल ओ कने तिस नगरा रे लोक खुशिया ने तुहांरा आदर-खातर करो, तां तुहांरे सामणे जेड़हा किछ खाणे जो परोसया जाओ, तिस्सो खाई लेआं।
\v 9 तिस नगरा रे बमारां जो चंगा करा, कने तिन्हा जो बोला भई, 'हुण परमेशरा रा राज तुहांरे नेड़े आई पुज्जीरा।'
\v 10 पर जे किसी नगरा रे लोक तुहांरा स्वागत नीं करो, तां तिस नगरा री सड़कां पर जाओ कने बोलो,
\v 11 अहें तुहांरे नगरा री तिसा धूड़ी जो सै जे अहां रे पैरां च लगीरी, तुहांरे सामणे झाड़ी दें, पर भूलणा मत भई परमेशरा रा राज तुहांरे नेड़े आई पुजीरा!'
\v 12 सच्ची गल्ल येढ़ी भई न्याय रे दिन सदोम साई बुरे नगरा रे लोकां री हालत बी इस नगरा रे लोकां ते बधिया होणी।
\s अबिश्बासी नगरां जो फटकार
\r (मत्ती 11:20-24)
\p
\v 13 ओ खुराजीन शहर कने बैतसैदा शहरा रे लोको, लाणत ई तुहां पर! कांभई सै चमत्कारा रे कम्म जे मैं तुहांरे शहरां च किते, जे मैं सैवे ई चमत्कार सूर कने सैदा साई बुरे नगरा च कित्ते हुन्दे तां ऊथी रे लोक बोरियां ने बणीरे कपड़े पहनीने कने अपणे जिस्मा पर राख मऴिने कधकेयां पापां ते मन बदली लेया हुंदा।
\v 14 हां, न्याय रे दिन सूर कने सैदा नगरां रे लोकां जो मिलणे औऴी सजा ते तुहां जो मिलणे औऴी सजा बड़ी बुरी हुणी।
\v 15 अरे कफ़रनहूम, क्या तु स्वर्गा तक उच्चा कित्या जाणा? नां, तुज त थल्ले नरका च पौण।
\v 16 फेरी यीशुये अपणे चेलया ने बोलया, " सै जे कोई तुहांरे संदेशे जो सुणां, सै मिंजो बी सुणां। कने सै जे कोई तुहांरे संदेशे जो नकारां, सै मेरा बी इन्कार करां, कने सै जे कोई मेरा इन्कार करां, सै तिस परमेशरा रा तिन्हे जे हऊं भेज्जी रा, तिसरा इन्कार करां।"
\s सत्तर चेलयां रा बापस औणा
\p
\v 17 जिस वगत यीशुये रे सत्तर चेले अपणी सेवा री यात्रा ते मौज मनांदे हुये वापस आईगे, तां यीशुये ने बोलणे लगे "प्रभू, जिस वगत अहें तुहांरे नौंवा रा इस्तेमाल करांये, तां बुरी आत्मायें बी अहांरा कैहणां मन्नां ईयां।"
\v 18 यीशुये तिन्हांने बोलया, "ठीक आ, मै नां शताना जो स्वर्गा ते बिज्जऴा साई पौंदे हुये देखया!
\v 19 देक्खा, मैं तुहांजो सर्पां कने बिच्छुआं जो पैरां हेठ धरस्सणे रा, कने शैताना री सारी शक्तियां रे उपर अधिकार दितीरा; कने तुहांजो किसी बी चीजा ते कोई बी नुक्सान नी हुई सकदा।
\v 20 फेरी बी इन्हां गल्लां ते खुश नी हूणां भई बुरी आत्मायें तुहांरा हुक्म मन्नां ईयां; पर इस खातर खुश होणा भई तुहांरे नौं स्वर्गा च लिखी तरे।"
\s यीशुये रा आनन्द मनाणा
\r (मत्ती 11:25-27; 13:16-17)
\p
\v 21 तिस ई घड़ी सै पवित्र आत्मा रिया खुशीया च भरीने बोलणे लगे, "पिता जी, स्वर्ग कने जमीना रे मालक हऊं तेरा धन्याबाद करां भई तुहें इन्हा लोकां ते ये असलीयत छुपाई ने रक्खी, सै जे अपणे आप जो चलाक कने बुद्धिमान समझां ये, कने सै जे बच्चयां साई ये तिन्हा पर ये गल्लां परगट करां ये। हां, पिता, तुहांजो येढ़ा करना ठीक लगया।"
\v 22 फेरी यीशुये अपणे चेलयां ने बोलया, "मेरे पिते मिंजो सारी गल्लां पर अधिकार दितीरा। असल च पुत्रा जो कोई नीं जाणदा पर सिर्फ पिता ई जाणां होर इसा गल्ला बी कोई नीं जाणदा भई पिता कुण आ, सिर्फ पुत्र ई जाणां, या फेरी सै लोक बी जाणां ये तिन्हा पर जे पिते जो परगट करने खातर पुत्र चाहो।"
\p
\v 23 ताहली जे सै कल्हे थे, तां सै अपणे चेलयां खां मुड़ीने चुपचाप गलाया, "तुहें जो किछ बी देखया, तिस्सो देखणे औऴे होर लोक बी धन्न हुईगे।
\v 24 कांभई हऊं तिज्जो दस्सां, भई मते सारेयां नवियें कने राजयां बी इच्छा कित्ति भई सै तिन्हां गल्लां जो देखो कने सुणो, तिन्हा गल्लां जो जे तुहें मिंजो करदे हुये देखयां, कने मिंजो बोलदे हुये सुणीरा, पर सै तिन्हां गल्लां जो नां त देखी सके नां ईं सुणी सक्के।"
\s दयालु सामरिये रा द्रष्टान्त
\p
\v 25 इक दिन कनून री शिक्षा देणे औऴे इक जाणकारें यीशुये जो परखणे खातर पुछया, "अनन्त जीवन पाणे खातर हऊँ क्या करू? "
\v 26 यीशुये तिस्सो जवाब दित्या, "मूसा रा कनून क्या बोलां? तुहें तिस्सो किस तरीके ने समझां यें? "
\v 27 तिने माह्णुये जवाब दित्या, "तू अपणे प्रभु परमेशरा ने अपणे सारे मन कने अपणे सारे प्राण कने अपणी सारी शक्ति कने अपणी सारी बुद्धिया समेत प्यार कर।' कने अपणे पड़ेसियां ने अप्पुं साईं प्यार रख।"
\v 28 यीशुये तिसने बोलया, "तै ठीक जवाब दित्या, येढ़ा ई कर तिसते जे तू अनन्त जीवन जी सक्कां।
\v 29 पर सै माह्णु अप्पुं जो धर्मी बनाणा चांह था, इस खातर तिने यीशुये ते दुबारा पुछया," तां मेरा पड़ेसी कुण आ ?"
\v 30 प्रभु यीशुये इक्की कहाणिया च तिसरा जवाब दित्या, "इक यहुदी माह्णु यरुसलेम ते यरीहों नगरा जो जाई करां था। बाटा जान्दे हुये किछ डाकुयें तिस पर हमला करीत्या, तिन्हें तिसरे कपड़े खलवाईते कने तिसरा सारा समान लुटील्या कने तिस्सो मारया कुटया कने अधमुआ करीने वाटा रे कन्डे सट्टी ने चलीगै।
\v 31 संजोगा ने इक यहूदी याजक तिस वाटे जाई करां था; पर जिस बेले तिने तिस माह्णुये जो वाटा च पईरा देखया, तां सै वाटा छडीने दुजिया खा मुड़िया कने तिस्सो छडी ने अग्गे निकली ने चलीया।
\v 32 इक लेबी माह्णु सै जे मन्दरा री सेवा च इक सहायक रा कम्म करां था; तिस्सा वाटे गया कने सै बी तिस माह्णुये जो देखीने तिसा बाटा जो छडी ने दुजिया वाटे चलीया।
\v 33 पर इक सामरी जातिया रा माह्णु बी तिसा वाटे गया कने जिस वगत तिने तिस जख्मी माह्णुये जो देखया, कने तिस्सो तिस पर दया आईगी।
\v 34 तिने सामरी माह्णुये नीहठे हुईने, तिसरे जख्मां पर दाखरस कने तेला औल़ी दवाय मल़ी, कने पट्टीयां बन्ही, फेरी तिने तिस्सो अपणे गधे पर बठालया, कने इक्की सराईं च लेईया, तीथि तिने सारी रात जागी ने तिसरी सेवा कीति।
\v 35 दूज्जे दिन तिने माह्णुये सरांई रे मालका जो चान्दीया रे दो सिक्के दित्ते, कने तिसने गलाया भई इस माह्णुये री देखभाल रखयां, जे तिसरा खर्चा इसते जादा हुआं, तां अगली बार ताहली जे मांह औणा ताहली बचीरे पैसयां जो देई जांगा।"
\s मार्था कने मरियमा रे घरें यीशु
\p
\v 36 फेरी यीशुये कनूना री शिक्षा देणे औऴे ते पूछया, "हुण तू तिन्हा तिन्नां माह्णुआं चते किस जो तिस माह्णुये रा पड़ेसी समझणा तिस माह्णुये जो सै जे डाकुयें मारया-कुटया था?"
\v 37 तिने माह्णुये जवाब दित्या, "सै माह्णु तिने जे तिस पर दया कीति, सैई तिसरा पड़ेसी हुआ।" यीशुये तिसने बोलया, "हां, तैं ठीक पछयाणया। हुण जा, कने तू बी येढ़ा ई कर।"
\v 38 ताहली जे यीशु कने तिसरे चेले यरुसलेमा खौ जाई करां थे, तां सै इक्की गाँवा च गये, तीथि मार्था नौंवा री इक्की जनाने तिन्हा जो अपणे घरें औणे रा नियून्दा दित्या।
\v 39 तिसारी इक बैहण थी तिसारा नौं जे मरियम था, सै प्रभु रे चरणां च बैठीने तिन्हारे उपदेशा जो सुणयां करां थी।
\v 40 पर तिसा बडिया धामा री तयारी जे मार्था करीरां थी, सै तिस रिया चिन्ता च डुबी री थी। सै प्रभु ले आई कने बोऴणे लगी, "प्रभु क्या ये ठीक आ भई मेरी बैहण येथी तुहांले बैठीरी रौ, कने सारा कम्म हऊँ कल्ही करुं? क्या तुहांजो इसा गल्ला री फिक्र नीं? तिस्सा जो बोल्ला भई आईने मेरी सहायता कर।"
\v 41 पर प्रभुये तिसाजो बोलया, "मार्था! मार्था! तू मतियां गल्लां खातर फिक्र करां ई! कने घबराईं।
\v 42 पर इक गल्ल ई सै जे जरुरी ई। कने मरियमे तिस अब्बल हिस्से जो चुणी लेआ; कने सै तिसाते किसी नी खोह्णा।"
\c 11
\s चेलयां जो प्राथना करना सखाणा
\r (मत्ती 6:9-13)
\p
\v 1 इक दिन यीशु इक्की जगह प्रार्थना करी रां थे। जिस वगत सै प्रार्थना खत्म करी बैठे, तां तिन्हारे चेलयां च ते इक्की तिन्हाले आईने बोलया, "प्रभु जी, तियां जे यूहन्ने अपणे चेलयां जो प्रार्थना करना सखाया, तियां ई अहां जो बी तू प्रार्थना करना सखा।"
\p
\v 2 यीशुये तिन्हाजो बोलया, "तुहें इस तरीके ने प्रार्थना करा;
\q1 "पिता जी, तुहांरा नौं पवित्र मन्नया जाओ, तुहांरा राज आओ।
\q1
\v 3 हर रोज अहांजो सै जे रोटिया री जरुरत ई,
\q2 सै रोज के रोज तुहें अहांजो देई करा।
\q1
\v 4 कने अहांरे पापां जो माफ करा,
\q2 तियां जे अहें तिन्हांजो माफ करां ये सै जे अहांरे बरोधा च पाप करां ये,
\q1 कने किसी मतेहाना च अहां जो पौणे ते बचा।"
\s प्राथना रे बारे च यीशुये री शिक्षा
\r (मत्ती 7:7-11)
\p
\v 5 फेरी यीशुये इक उदाहरण सणवाया: मन्नया तुहांरा इक मित्र आ कने तुहें अधिया राती जो तिस मित्रा रे घरें जांये, कने तुहें तिसजो बोलां ये, "मित्रा! मिंजो तिन्न रोटियां दे
\v 6 कांभई मेरा इक मित्र हुण ई मेरने मिलणे आया, पर इस बेले तिस्सो खाणा देणे खातर मेरले किछ बी नीं आ।"
\v 7 कने जे सै अन्दरा ते येढ़ा बोल्लो, मिंजो तंग नीं कर, हुण दरवाजा बंद हुई चुक्कीरा, कने विस्तरे च माह सौगी मेरे न्याणे सुत्तीरे इसा वजह ते उट्ठीकने इस वगत हऊं तेरी कोई सहायता नीं करी सकदा।
\v 8 पर हऊं तुहांजो ये दस्सां, भई तिस नीं उठणा कने नांई तुहांजो किछ देणा, पर जे तुहें मंगणे खातर बशरम बणी ने पले-पले दरवाजा खड़कांदे रेहंगे, तां तिस जरुर उठणा कने सै जे किछ तुहांजो चाईन्दा सै तुहांजो देणा।
\v 9 इस खातर हऊं तुहांने बोलां, भई परमेशरा ते मंगदे रेहा, कने सै जे किछ तुहें मंगीरां यें, सै तुहांजो दित्या जाणा। टोलदे रेहा, तां तुहांजो मिलणा। खड़कांदे रेहा, कने तुहांरे खातर दरवाजा खोलया जाणा।
\v 10 कांभई हर कोई सै जे परमेशरा ते मंगां, तिस्सो मिलां, सै जे कोई टोऴां सै पां, कने तिन्हारे खातर दरवाजा खोलया जां सै जे खड़कांदे हो।
\v 11 तुहां च ते येढ़ा कुण पिता हुंगा, जे तुहांरा पुत्र तुहांते मच्छी मंगो, तां तुहें मच्छीया रे बदले तिस्सो सर्प देओ ?
\v 12 या जे सै अण्डा मंगो, तां क्या तुहें तिस्सो बिच्छु दित्या ओ ? बिल्कुल नीं!
\v 13 जे तुहें पापी हुईने बी इसा गल्ला जो जाणां ये भई अपणे पुत्रा जो खरीयां चीजां देणी चाहिन्दी, तां तुहांरा पिता स्वार्गा रा परमेशर अपणे मंगणे औऴयां जो पवित्र आत्मा कां नीं देंगा।
\s यीशु कने बालजबूल
\r (मत्ती 12:22-30; मरकुस 3:20-27)
\p
\v 14 इक दिन यीशुये बुरी आत्मा रा सताईरा इक माह्णु, सै जे बोली नीं सकदा (गुंगा) था, तिस च ते बुरी आत्मा जो बाहर कडया, कने फेरी सै गूंगा माह्णु बोलणे लगीया। येढ़ा देखी ने लोकां जो रेहानी हुई।
\v 15 किछ लोकें बोलया, "इस्सो ये ताकत, बुरी आत्मा रे मुखिये ते मिलां ई, सै जे शैतान आ!"
\v 16 किछ होरीं लोकें यीशुये रा मतेहान लेणे खातर तिन्हाते अंबरा रे चमत्कारी चिन्ह मंगे, भई इसा गल्ला जो साबित करा भई परमेशरे ई तिन्हा जो भेजीरा
\v 17 यीशु तिन्हां सारेयां रे मना री गल्लां जो जाणी या, इस खातर तिने गलाया, "तिस प्रदेशा रे लोक जे अप्पुं बाटियें लड़दे-घुल़दे रौ, सै कदीं नीं बसदा बल्कि ऊजड़ी जां। कने तिस घरा च जे कऴह (फूट) हुआंई, सै घर बी ऊजड़ी जां।
\v 18 तुहें बोलांये भई मिंजो बुरी आत्मा रे मुखिये ते सामर्थ मिलां ई, पर जे शैतान मिंजो बुरी आत्मा जो नकाऴणे री सामर्थ देईने, अपणे ई खलाफ लड़या रां, तां तिसरा राज कियां टिक्की रा रेहणा?
\v 19 कने जे मिंजो भूतां-प्रेतां रे मुखिये ते सामर्थ मिलांई, तां तुहांरे अपणे चेलयां रे बारे च क्या? सै जे तुहांरे बिच्चा ते भूत-प्रेत नकाऴां ये सै बी त भूतां-प्रेतां जो नकाऴां ये, तां तुहें सै जे गलाया, तिसरे मुताबिक सै वेई तुहांरा फैसला करगे।
\v 20 कने जे हऊं परमेशरा रिया शक्तिया ने भूत-प्रेत नकाऴां, तां समझील्वा भई परमेशरा रा राज तुहांरे बिच आई पुज्जीरा।
\v 21 कांभई, (शैतान) सै जे पूरे तरीके ने अस्त्रां-शस्त्रां ने सजी ने, अपणे घरा री रखवाली करां, तां तिसरी धन-दौलत बचीरी रेआंई,
\v 22 पर ताहली जे कोई तिसते बी जादा ताकतवर तिस पर हमला करीने तिस्सो हराई देआं, तां तिसरे सारे अस्त्र-शस्त्रां जो तिन्हां पर जे तिसरा भरोसा था, खोई लेआं, कने तिस रिया सारीया जायदाता जो लूटीने बंडी लेआं।
\v 23 "सै जे कोई मेरीया सौगी नीं आ, सै मेरा बरोधी आ कने सै जे मेरे सौगी कठेरदा नीं आ सै बखोरने रा कम्म करां।
\s अधूरे सुधारा ते बिपत्ति
\r (मत्ती 12:43-45)
\p
\v 24 ताहली जे कोई भूत-प्रेत किसी माह्णुये चते निकऴी जां, ताहली सै अराम पाणे खातर टोऴदे-टोऴदे सुणसान जगह च जां। पर ताहली जे तिस्सो अराम करने खातर येढ़ी कोई जगह नीं मिलदी, तां सै बोलां, 'हऊं तिस माह्णुये ले बापस चली जां तिथी ते जे हऊं आईरा।'
\v 25 तां सै वापस आई जां, तां पुराणे घरा जो साफ-सुथरा कने ठीक ढंगा ने सजीरा सजाईरा पां।
\v 26 फेरी सै जाईने, अपणे ते बी खतरनाक सात भूतां-प्रेतां जो सौगी लेईने औवांइ कने तिस माह्णुये च बड़ीने ऊथी वास करां ई। तिसते बाद तिस माह्णुये री हालत पैहले ते बी बुरी हुई जाईं।"
\s धन्य कुण आ
\p
\v 27 जिस वगत यीशु इन्हां गल्लां जो बोली ई करां थे, तां भीड़ा च ते इक जनाना उठी कने जोरा री अवाजा च गलाई, "धन्न ई तेरी मौ तिसाते जे तू जम्मया, कने तिसारा जे तैं दुध पित्या !"
\v 28 फेरी यीशुये बोलया, "पर इन्हां ते बी जादा धन्न सै माह्णु ये, जेह्ड़े परमेशरा रा बचन सुणां ये, कने तिस पर चलां ये।"
\s स्वर्गा रे नशाणा री मंग
\r (मत्ती 12:38-42)
\p
\v 29 जिस वगत जादा भीड़ बधदी गई, ताहली यीशुये बोलया, "ये बुरा वगत आ, कने इस बुरे जुगा रे लोक मेरते बार-बार पुच्छां ये भई हऊं तिन्हांजो कोई चमत्कार करने औऴा नशाण दस्सूं पर मांह तिन्हांजो इक ओ ई नशाण देणा, कने सै आ परमेशरा रिया तरफा ते भविष्यवाणी करने औऴे माह्णु योने रा नशाण।
\v 30 सै जे तिस सौगी हुया सै बडडे नगर निनबे रे लोकां खातर इक चिन्ह बणया, तियां ई माह्णुये रा पुत्र बी इस जुगा रे लोकां खातर नसाण होणा।
\v 31 न्याय रे दिन शेबा (दखणा) री राणिया इसा पीढ़ीया रे लोकां रे खलाफ उठी ने तिन्हाजो दोषी बनाणा, कांभई सै सुलैमाना रा ज्ञान सुणने खातर बड़े दूरा ते आई थी, कने हुण येथी येढ़ा कोई हाया सै जे सुलैमाना ते बी बड्डा आ; फेरी बी ये पीढ़ी तिसरी गल्ल सुणने जो नां करां ई।
\v 32 फेरी न्याय रे दिन, नीनवे रे लोकां बी इसा पीढ़ीया रे लोकां रे खलाफ उठणा कने तिन्हाजो दोषी बनाणा, कांभई योना रे प्रचारा जो सुणीने तिन्हे पापां ते मन फेरया था। हुण येथी येढ़ा कोई हाया, सै जे योना ते बी जादा सामरथी आ, फेरी भीं ये पीढ़ी तिसरी गल्लां सुणने जो नां करां ई।
\s शरीरा रा दीया
\r (मत्ती 5:15; 6:22,23)
\p
\v 33 कोई बी माह्णु दयूआ बालीने लुखान्दा नीं आं, या तिस्सो डल्ला हेठ नीं रखदा, पर सै तिस्सो उच्चीया ठारी रखां, ताकि सै जे अन्दर आओ, तिन्हां जो लोय हुई जाओ।
\v 34 तेरी अख तेरे शरीरा रा दीया ई, खरी अख लोई जो तुहांरे प्राणां रे अन्दर औणे री ईजाज़त देआं ई; पर इक बमार अख, लोई जो बाहर ई रोकां ई, कने तुहांजो नेहरे च धक्का देआं ई।
\v 35 तुहें सोचां ये भई तुहांरे अन्दर लोय ई, पर सै किति नेहरा ई त नीं आ? इसा गल्ला जो पक्का करा!
\v 36 जे तुहें अपणे अन्दरा ते लोई ने भरीरे, कने किति कुणिया च बी नेहरा नीं आ, तां तुहांरा सारा जीवन उजियाला हुणा, मन्नया भई इक तेज रोशनी तुहांरे उपर चमकया दी हो।"
\s शास्त्रियां कने फरीसियां जो फटकार
\r (मत्ती 23:1-36; मरकुस 12:38-40)
\p
\v 37 जिस वगत यीशु होरी गलाई रां थे, फेरी किसी यहूदि याजके तिन्हांजो अपणे घरें रोटी खाणे खातर नियून्दा दित्या। सै अन्दर गये कने रोटी खाणे बैठे।
\v 38 तिस यहूदि याजका जो येढ़ा देखी ने रेहानी हुई भई बिणा हत्थां धोये सै रोटी खाणे खातर बैठीये।
\v 39 प्रभुये तिसजो बोलया, "यहूदि याजको, तुहें कौलियां कने थाल़ियां जो उपरा-उपरा ते मांजणे च साबधानी वरतां ये, पर तुहांरे अन्दर हुण बी गन्दगी, तुहां च हुण बी लालच कने बुराई भरीरी !
\v 40 अरे मूरख लोको! क्या परमेशरे अन्दर बाहर, दोनों नीं बणाये?
\v 41 तुहांले सै चीजां जे हाईयां, तिन्हांजो गरीबां च बंडी देवा, कने तुहां पूरिया रीता ने शुद्ध हुई जाणा।
\p
\v 42 पर अरे यहूदि याजको, हाय तुहां पर! तुहें अपणी छोटी ते छोटी कमाईया रा यनि सौंफ, जीरा, कने पुदीने रा बी दसबां हिस्सा बिणा भूल्ले देआंये, पर तुहें न्याय कने परमेशरा रे प्यारा जो भूल्ली जायें। ये ठीक आ भई तुहें दशमांश देआंये, पर सै जे इसते बी जरुरी गल्ल ई, तुहें तिन्हां जो बी करना नीं भूल्लो।
\v 43 ओ यहूदि याजको, हाय तुहां पर! तुहें येढ़ा चांये भई प्रार्थना रे घरा च तुहांजो आदर-भौ रा आसण मिलो कने बजारां ते टपदे वगत लोक तुहांजो नमस्ते करो।
\v 44 फिटलाणत ई तुहांजो! कांभई तुहें खेतां च दबोईरी तिन्हा कब्रां रे बराबर ये, तिन्हा पर जे लोक अनजाणे च चलां ये कने नीं जाणदे भई तिन्हां कब्रां च कितणी सड़ी रियां चीजां ईयां।"
\p
\v 45 फेरी कनूना री शिक्षा देणे औऴे जाणकारे बोलया, "गुरु जी, सै किछ गल्लां जे तुहें हुण बोली तिन्हारे जरिये तुहें अहांरी बी निंधया (बुराई) कीति।
\v 46 यीशुये गलाया, "न्याय रे पण्डतो, फिटलाणत ई तुहांजो! कांभई तुहांरे धर्मा री गरकी पण्ड, सै जे चकणा मुश्किल हुआं ई; तिसाजो लोकां पर लद्दी दें, कने तिस बोझे जो चकाणे खातर तुहें इक गुट्ठी बी नीं छुवांह्दे।
\v 47 फिटलाणत ई तुहांजो! कांभई तुहें तिन्हां भविश्यवाणी करने औऴयां पवित्र माह्णुआं खातर कब्र बणायें, तिन्हाजो जे तुहांरे बजुर्गें मारी दितीरा।
\v 48 खूनीयो! तुहें अपणे बजुर्गां रे कम्मा च सहमत हुआंये भई सै किछ जे तिन्हें कितीरा सै ठीक कितीरा। कांभई तिन्हे त भविष्यवाणी करने औऴयां जो मारया कने तुहें तिन्हारी कब्रां बनाईयां।
\v 49 परमेशरे अपणीया बुद्धीया ने तुहांरे खातर येढ़ा गलाया: हऊं तिन्हाले भविश्यवक्ता कने प्रेरितां जो भेजगह, तिन्हां जे इन्हा चते किछ मारी देणे कने किछ पर जुल्म करगे।'
\v 50 संसारा रे शुरु तेई जितणे बी भविश्यवक्तेयाँ री हत्या हुई, तिस खातर इस जुगा रे लोकां जो जिम्मेवार बणाया जाणा,
\v 51 हाबिल री हत्या ते लेईने जकरयाह री हत्या तक, तिन्हारी हत्या जे परमेशरा जो अर्पण करने री बेदी कने परमेशरा रे मन्दरा रे बिच हुई, इन्हां सब्बीं रे खातर इसा पीढ़ीया रे लोकां जो ई इसरा लेखा-जोखा देणे पौणा।
\v 52 कनूणा रे जाणकारो लाणत ई तुहांजो! काँभई तुहें ज्ञानां री चाबिया जो लोकां ते लकोईने रखांये। तुहें अपणे आप त परमेशरा रे राज्जा च नीं जान्दे पर तुहें दूज्जयां जो बी जाणे ते रोकां ये।"
\p
\v 53 यशु जिस वगत अपणी गल्ल बोली बैठे, तां यहूदि याजक कने कनूण पढ़ाणे औऴे मास्टर, तिन्हा रिया इसा गल्ला पर बड़ा नराज हुये। तिस ई घढ़ी तिन्हे यशु होरे ते मते सारे स्वाल पूछे,
\v 54 कने इसा कोशिशा च लगीरे रैयें, भई तिन्हारे मुहां ते येढ़ी गल्लां नकऴवायें तिन्हा जो जे तिन्हा रेई बरुध इस्तेमाल करीने फसाई सक्कगे।
\c 12
\s पखण्डा रे खलाफ चेताबनी
\r (मत्ती 10:26,27)
\p
\v 1 तिस बेले उत्थी हजारां रे हसाबे लोक कट्ठे हुये कने भीड़ इतणी बधीगी भई लोक इक्की दूजे पर पौणे लगे, सबीं ते पैहले यशु होरी अपणे चेलयां खा मुड़े कने बोलणे लगे, "यहूदि ब्राह्मणां रे मलेड़े ते चत्तन्न रौवा, सै जे तिन्हारा छल-कपट आ।
\v 2 सै वगत आई करां तिस वगत जे सारी गल्लां जो सामणे परगट कित्या जाणा; कने सै किछ जे लकोईरा, सै लोकां रे सामणे कड्डया जाणा।
\v 3 जितणियां बी गल्लां सै जे तुहें नेहरे च गलाई रियां, सै दिने दपैहरें सुणाई जाणीयां। कने सै गल्लां जे तुहें दरवाजा बंद करीने गलाई रियां, तिन्हां गल्लां जो घरां री छतां पर खड़ीने जोर-जोरा ने सुणवाया जाणा, तिसते जे सारे लोक तिन्हांजो सुणी सक्को!
\s किसते डरिये
\r (मत्ती 10:28-31)
\p
\v 4 प्यारे मित्रो, तिन्हाते मता डरदे सै जे तुहांजो जान्नी ते मारना चायें, सै सिर्फ तुहांरे जिस्मा जोई मारी सक्कांये; इसते जादा सै किछ नीं करी सकदे।
\v 5 पर हऊँ तुहांजो दस्सां, भई किसते डरना चाहिन्दा: परमेशरा ते डरा तिसले जे लोकां जो मारने कने तिन्हा जो नरका च पाणे री बी समरथ्या ई।
\v 6 पंज्जां चिड़ीयां रा क्या मुल आ? क्या सै दूईं पैसयां च नीं बिकदी? फेरी बी तिन्हां चते इक्की जो बी परमेशर नीं भुलदा।
\v 7 कने तुहांरे सिरा रे बाऴ बी गिणीरे, इस करीने तुहें नीं घबरावा; कांभई तुहें परमेशरा खातर चिड़ीयां रे सारे ड्वारा ते जादा मुल रखां ये।
\s यीशुये जो स्वीकार या अस्वीकार करना
\r (मत्ती 10:32,33; 12:32; 10:19,20)
\p
\v 8 हऊं तुहांजो इसा गल्ला रा भरोसा देयां भई इसा जमीना पर सै जे कोई मिंजो माह्णुआं रे सामणे मन्नी लेंगा, तां हऊँ माह्णुये रा पुत्र, तिस माह्णुये जो परमेशरा रे स्वार्गदूतां रे सामणे मन्नी लेंगा।
\v 9 पर जे कोई माह्णु इसा जमीना पर माह्णुआं रे सामणे मिंजो मनणे ते नांह करो, तां मांह बी तिस माह्णुये जो परमेशरा रे स्वर्गदूतां रे सामणे मनणे ते नांह करी देणी।
\v 10 सै जे कोई माह्णुये रे पुत्रा रे बरोधा च बोलां, तिस्सो माफ कित्या जाणा, पर सै जे कोई पवित्र आत्मा री निन्द्या करां, तिस्सो कदीं बी माफ नीं कित्या जाणा।
\v 11 जिस वगत लोक तुहांजो प्रार्थना रे घरा च, मंत्रियां कने अधिकारियां रे सामणे तुहां पर मक्कदमा चलाणे खातर खड़ा करगे, तां येढ़ा फिक्र नीं करयों भई अपणे बचावा खातर तुहां कियां कने केढ़ा जवाब देणा,
\v 12 कांभई तुहें जिस वगत उत्थी खड़ीरे होणे, तिस ई वगत पवित्र आत्मे तुहांजो सखाई देणा भई तुहांजो क्या जवाब देणा चाहिन्दा।"
\s इक अमीर मूर्खा रा द्रष्टान्त
\p
\v 13 फेरी भीड़ा चते किन्हीये माह्णुयें गलाया, गुरु जी, मेहरबानी करीने मेरे भाईये जो बोलयों, भई अपणे पिते री जायदाता री बंड असूला मुताबिक मेरे सौगी करी लै।"
\v 14 यीशुये जवाब दित्या, "भले माणसा! येढ़ियां गल्लां रा फैसला करने खातर मिंजो तुहांरा जज किने बणाया?"
\v 15 फेरी तिन्हें बोलया, "चत्तन होआ! तुहांले सै जे नीं आ, तिसरा लालच नीं करा। कांभई जादा धन-दौलत किसी रिया जिन्दगिया जो नी बचाई सकदी।"
\v 16 यीशुये येह द्रष्टान्त सुणाया, "इक अमीर माह्णुये री जमीना पर बड़ी भारी फसल पज्जी।
\v 17 तिने सोच्चया, "हऊं क्या करुं ? इतणा अनाज रखणे खातर मेरे भण्डारा च त जगह ई नीं!"
\v 18 तिने बोलया, "हां, इक कम्म करां! हऊं अनाजा रे इन्हां भण्डारां जो तोड़ी ने बड्डे भण्डार जे बणाऊं फेरी तां अनाजा कने सारे समाना जो रखणे खातर बथेरी जगह होणी।
\v 19 तिसते बाद मांह चैना ने बैठणा कने अपणे मना जो बोलणा, मेरीये जान्नी! औणे औऴे कईयां सालां तक तेरले बथेरा अनाज हुईया, हुण अराम कर! खा-पी, कने नंद कर!
\v 20 पर परमेशरे तिसजो गलाया, "मूर्ख! तूं इसा ई राती मरी जाणा! फेरी ये सारा किछ किसरा हुणा"
\v 21 तिस माह्णुये ने बी येढ़ा ई हुणा सै जे अपणे खातर दुनियां री धन-दौलत ता कट्ठी करां, पर परमेशरा सौगी कीमती रिस्ता नीं रखदा।"
\s परमेशरा पर भरोसा रखा
\r (मत्ती 6:25-34)
\p
\v 22 फेरी अपणे चेलयां खा मुड़ीने यीशुये बोलया, " इस खातर हउं तुहांजो बोलां, हर रोज़ा रे गज्वारे रे खातर फिकर नीं करा भई क्या खाहंगे कने अपणे जिस्मा री फिक्र नीं करा भई क्या पहनगे।
\v 23 कांभई जिन्दगी रोटिया ते जादा कने जिस्म कपडेयां ते जादा कीमती आ।
\v 24 इन्हा कावां जो देखा, इन्हां जो ना त वाहणे री जरुरत ई ना ई लुणवाई करने री। नां ई सै भंडारा च कने कोठयां च अनाज कट्ठा करी ने रखां ये, काँभई परमेशवर इन्हां जो खाणा-दाणा देईने पालां, पर तुहें परमेशरा रे खातर इन्हां पंछीयां ते कई गुणा जादा कीमती ये!
\v 25 क्या तुहांरे सारे फिक्र तुहांरिया जिन्दगीया रा इक पल बी बधाई सकां ये ? बिल्कुल बी नीं!
\v 26 जे फिक्र येढ़ी इक छोटी जेई गल्ल बी नीं करी सकदी, तां बड़ीयां गल्लां रा फिक्र करने ते क्या फायदा ?
\v 27 जंगली फुलां रे डाऴां (सोसनों) खा ध्यान देवा भई सै कियां बधां यें, सै त केड़ी बी मेहनत नी करदे कने नां ई कपड़े बणवायें, फेरी बी सुलैमान बादशाह अपणे राज्जा रे बगत, तिन्हां फुल्लां चते किसी रे बराबर बी बांका कपड़ा नीं पहनी सक्कया।
\v 28 तां जे परमेशर इतणे बधिया तरीके ने इन्हां फुलां री परवाह करी सक्कां, सै जे अज ये कने कल अग्गी च फुकी देणे, तां क्या परमेशरा तुहांरी परबाह नीं करणी? तुहां च हल्लीं बी बिश्वासा री कमजोरी ई।
\v 29 इसा गल्ला री खोज्जा च नीं रौवा भई अहें क्या खांगे कने क्या पींगे? कने इस रिया ई फिक्रा च नीं फस्सीरे रौवा।
\v 30 इस संसारा रे अविश्वासी लोक इन्हाईं चीजां री खोज्जा च लगातार लगीरे रैंह, पर तुहांरा पिता पैहले तेई जाणां भई तुहांजो इन्हां चीजां री जरुरत ई।
\v 31 जे तुहें परमेशवरा रे राज्जा री खोज करगे तां तिस्स तुहांरे हर रोज़ की सारी जरुरतां जो पूरा करना।
\s स्वर्गीय धन
\r (मत्ती 6:19-21)
\p
\v 32 इस खातर भेडां साई भोऴे, मेरे छोटे झुण्डा! घबरांदा मत, कांभई तुहांजो स्वार्गा रा राज देणे च परमेशर पिते जो बड़ा नन्द औवां।
\v 33 तुहांले सै जे कोई चीज हाई, तिसा जो बेची दवा कने तिस्सो जे जरुरत ई तिस्सो दान करी दवा, येढ़ा करने ते तुहें अपणे खातर स्वर्गा च धन कठेरी करगे! कने स्वर्गा रे बटुए च कोई वी छेन्डा नीं आ, तुहांरा पैसा तिथी हिफाजता ने रैहणा तिस पैसे जो न त कोई चोर चोरी सक्कां कने न ई तिस च कोई कीड़ा लगणा।
\v 34 तिथी जे तुहांरा पैसा होणा, ऊथी तुहांरा मन कने सोच बिचार हुणा।
\s जागदे रौआ
\p
\v 35 परमेशरा री सेवा खातर सदा तैयार रौओ कने चौकस रौओ।
\v 36 कने तिन्हां लोकां साई बणा सै जे ब्याह री धामा ते वापस औंदे अपणे मालका री बाट देखया दे ओ, भई सै ब्याह ते वापस आओ कने दरवाजा खड़काये तां सै इकदम तिस खातर दरवाजा खोली सक्को।
\v 37 धन्य ये सै सेवक सै जे मालका रे औन्देई तिसजो जागदे कने तैयार हुई रे मिलां ये। हऊं तुहांजो सच्च बोलां, भई सै बी तिन्हा रिया सेवा खातर अपणी कमर बन्हीने तिन्हाजो रोटी खाणे बठाऴगा, कने नेड़े आईने तिन्हारी सेवा करगा।
\v 38 सै मालक अधिया राती या सबेर हुणे ते पैहले बी आई सक्कां, पर जिस वगत बी सै आओ, तां तिन्हां सेबकां जो जे तैयार हुईने बैठीरा पांह्गा तां सै सेबक धन्य ये!
\v 39 पर तुहें येढ़ा जाणी लवा, भई जे घरा रे मालका जो येढ़ा पता होन्दा भई चोर किस वगत औणे औऴा तां सै जागदा रेहन्दा कने तिस्सो अपणे घरा च बड़ने नीं देन्दा।
\v 40 इस खातर तुहें बी तैयार रेहा कांभई माह्णुये रे पुत्रा येढ़िया घड़िया औणा तिसरे बारे च तुहें सोची बी नीं सकदे।"
\s बिश्बासा रे लैक या अबिश्बासा रे लैक दास
\r (मत्ती 24:45-51)
\p
\v 41 फेरी पतरसे पुछया, "प्रभु जी, ये कहाणी तुहें अहांरे खातर बोली रां ये; या सारयां रे खातर ई ?"
\v 42 प्रभुये गलाया; सै विश्वासा रे लायक कने समझा औऴा भण्डारी कुण हुणा, तिसरा मालक जे तिस्सो नोकरां-चाकरां पर मुखिया बणाई ने घरा री रखवाली करने कने ठीक वगता पर तिन्हांजो रोटी देणे री जिम्मेवारी सम्भाल़े।
\v 43 धन तिस सेवका जो, जे तिसरा मालक आईने देखदा ओ भई तिसरे सेबके ठीक ढंगा ने अपणी जिम्मेवारी नभाई, तां तिस्सो तिसरीया कमाईया रा फऴ देंगा।
\v 44 हऊं तुहांजो सच्च बोलां; भई तिस नोकरा जो अपणी सारी जायदाता पर निगरानि करने खातर भण्डारीये रा औहदा देणा।
\v 45 पर जे सै सेवक सोचणे लगो, भई "मेरा मालक त औणे च बड़ी देर करीरां, कने सै दूजयां दास दासियां जो मारना-कुटणा शुरु करी दो कने धामां करयादा ओ, कने शराब पी ने टुन रहणे लगो,
\v 46 तां तिस सेवका रे मालका येढ़े दिन आई जाणा तिसरे बारे जे तिने सोचया बी नीं ओ। तिस अपणे सेवका जो बुरे हालें फटकारना कने तिस्सो कडी ने अविश्वासियां रे बिच भेजी देणा।
\v 47 कने सै सेवक जे अपणे मालका री इच्छा जाणदा था कने तिस खातर तैयार नीं रेआ केने मालका रिया इच्छा रे मुताविक नीं चलया तां तिस्सो शख्त सजा दिति जाणी।
\v 48 पर तिस्सो जे अपणे मालका रिया इच्छा री समझ नीं कने येढ़ा कोई कम्म करी बैठो सै जे मार खाणे लायक ओ तां तिस सेवका जो हल्की मार पौणी। इस खातर तिस्सो जे मत्ता दितीरा, तिसते जादा मंगया जाणा। तिस माह्णुये ते तिस्सो जे लोकें जादा दितीरा, तिसते लोकां जादा ई मंगणा।
\s यीशुये रे औणे रा परिणाम
\r (मत्ती 10:34-36)
\p
\v 49 हउं जमीना पर आग्ग लगाणे आया, कने मेरी कितणी इच्छा ई भई सै येबां तेई भड़की जान्दी।
\v 50 पर औणे औऴे दिनां च मिंजो इक खतरनाक बपतिस्मा लेणे पौणा, कने तदुआं तक जे सै पूरा नीं हुई जान्दा, तदुआं तक मेरा मन बड़ा व्याकुल रेहणा।
\v 51 तुहें क्या सोचां ये भई हऊँ इसा जमीना पर शान्ति बनाणे आईरा? नहीं, हऊं येथी लड़ाई झगड़े कराणे कने बंडवारा करने खातर आईरा!
\v 52 कांभई अज्ज़ा ते परिवारा रे पंजां माह्णुआं रे बिच बरोध पैदा हुणे, तिन्न लोक मेरी ओर होणे, कने दो मेरे बरोधा च हुणे।
\v 53 पिते कने पुत्रा रे बिच, मौआ कने धिया रे बिच, सस्सा कने बहुआ रे बिच इक्की दुये रे परति बरोधा च खढ़ना।"
\s समय रे लक्ष्ण
\r (मत्ती 16:2,3)
\p
\v 54 फेरी यीशुये भीड़ा जो गलाया, "ताहली जे तुहें पच्छमा च बदऴां जो उठदेयां देखां ये, ताहली बोलां ये, बर्खा हुणे औऴी ई।' कने तेढ़ा ई हुई जां।
\v 55 जिस वगत दखणा ते हवा चलां ई, तां बोलां ये, भई लू चलणी, कने तेढ़ा ई हुई जां।
\v 56 धोखेवाज़ो, तुहें जमीनां कने अंवरा रे रंग रुपा च अन्तर करी सक्कां ये, पर तुहें इस जुगा रे बारे च कां अन्तर करना नीं जाणदे?
\s अपणे दुश्मणा ने समझौता
\r (मत्ती 5:25,26)
\p
\v 57 तुहें अप्पुं ईं इसा गल्ला रा फैसला कां नीं करी लेंदे भई क्या करना ठीक आ ?
\v 58 ताहली जे तुहें अपणे दुसमणा सौगी अधिकारियां ला जो जायादे ओ तां बाटा च ई तिस कने समझौता करने रा जतन करा। नैत किति येढ़ा नी ओ भई सै तुहांजो जजा रे सामणे खिंजीने लेई जाओ कने जज तुहांजो जेलरा रे हत्था च देई दो। कने जेलर तुहांजो जेला च बंद करी दो।
\v 59 मैं तुहांजो गलां भई तदुआं तक जे तुहें इक-इक पाई नीं देई बैठगे तदुआं तक फेरी तुहें छुट्टी नीं सकदे।
\c 13
\s मन फरावा या नाश हुआ
\p
\v 1 तिस बेले किछ लोक, सै जे ऊथी थे तिन्हें यीशुये जो इसा गल्ला रे बारे च दस्या भई ताहली जे गलील प्रदेशा रे किछ लोक यरुशलेम रे मन्दरा च अपणे पाल़ी रे पशुआं री बऴि देई करां थे, ताहली पिलातुस राजपाले पशुआं रिया बऴिया सौगी तिन्हाजो बी मरवाईतया था।
\v 2 ये गल्लां सुणीने यीशुये जवावा दित्या, "क्या तुहें येढ़ा समझां ये भई ये गलीली, बाकी सबनीं गलीलियां ते जादा पापी थे? क्या तांई इस खातर तिन्हा पर येढ़ी आफ़त आई?
\v 3 येढ़ा विल्कुल बी नीं आ! पर जे तुसें बी बुरे कम्मां जो छड्डीने अपणा मन परमेशरा री तरफा जो नीं मोड़गे, तां तुहां सारेयां बी येढ़ीया इ मौती मरना तियां जे सै मरे थे।
\v 4 तुहें तिन्हा ठारह माह्णुआं रे बारे च क्या सोचां ये, तिन्हा पर जे शीलोहाम लाके च पथरां री बणीरी सबनीं ते ऊच्ची दवाल रुढ़ी कने सै तिसा हेठ दबोईने मरीग्ये; तां क्या सै यरुशलेम च रैहणे औऴयां चाते जादा पापी थे?
\v 5 नहीं! पर हउं तुहांने फेरी भीं बोलां भई जे तुहें अपणा मन नीं बदलगे, तां तुहां सारेआं बी तियां इ मरना।"
\s बिणा फऴा रे दागले रे डाऴा रा द्रष्टान्त
\p
\v 6 फेरी यीसुये इक उदाहरण देईने तिन्हाजो गलाया, "इक्की माह्णुये अपणे अंगूरां रे बगीचे च इक दागले रा डाऴ लगाया; कने तिस पर फल़ लगे कि नीं लगे, येढ़ा देखणे खातर सै मती बार तिथ्थी गया, पर तिस्सो किच्छ नी मिल्ल्या।
\v 7 फेरी तिने बगीचे रे मालीये जो बोलया, "देख हऊं तिन्नां सालां ते इस डाऴा पर फऴ टोलदा आया पर अज्जा तक मिंजो इस डाऴा पर इक बी फऴ नीं मिलया! इस खातर इस्सो बड्डी दे। इने फालतू च जगह घेरीरी तिसते जे इसरीया जगह पर होर किछ लगाई सक्कूं।'
\v 8 तिने मालिये जवाव दित्या, 'मालक, 'इस डाऴा जो इक साल होर मोका देइ दे। हऊं इसरी खास देखभाल रखगा कने इसरी नन्दाई करीने इसजो मैल देंगा।
\v 9 फेरी जे अगले साला तक इस डाऴा पर दागले लगां ये तां ठीक आ, जे नीं लगदे तां तुहें इस्सो बड्डी सक्कां ये।"
\s सब्द रे दिन कुबड़िया जनाना जो ठीक करना
\p
\v 10 इक विश्राम रे दिन यीशु इक प्रार्थना रे घरा च वचना रा प्रचार करी करां थे तिस बेले,
\v 11 तिन्हे इक्की जनाना जो देखया तिसाजो जे बुरी आत्मे बमार करी तरा था। सै जनाना ठारहां सालां ते कुबड़ी थी, कने सीधी नीं खड़ी सकदी थी।
\v 12 यीशुये ताहली जे सै देखी तां तिने तिसाजो अप्पुं ले सददी ने बोलया, "पुत्री, तू अपणीयां इसा बमारिया ते आजाद हुईगी !"
\v 13 फेरी यीशुये तिसारे सिरा पर अपणे हाथ रखे, कने सै इकदम सीधी हुईगी कने परमेशरा रा गुणगान कने धन्यावाद करने लगी!
\v 14 इस खातर तिस प्रार्थना रे घरा रा मुखिया यीशुये जो गुस्से हुईग्या भई यीशुये विश्रामा रे दिन तिसा जनाना जो रोगा ते ठीक कित्या था, सै लोकां जो गलाणे लग्या, "हफते च तुहां जो काम्म करने खातर छे दिन दितिरे, तां इन्हा ई दिनां च ठीक होणे खातर आई करा, पर विश्राम रे दिन नीं।"
\v 15 पर येढ़ा सुणीने प्रभुये जवाव दित्या, "कपटियो! क्या तुहां चाते सारे ई विश्राम रे दिन काम्म नी करां ये! क्या तुहें इस दिन अपणे बच्छुआं या गधे जो खुण्डा ते छड्डीने पाणी प्याणे नीं लेई जान्दे?
\v 16 ये जनाना तां इब्राहिमा री धिय्यू ई तिसौ जे शैताने ठारहां सालां रे लम्बे बगता ते बन्हीने रखीरा था, क्या इसाजो तिसते छडवाणा विश्राम रे दिन जरुरी नीं था ?"
\v 17 ताहली जे तिने येढ़ा बोलया तां यीशुरा बरोध करने औऴे सारे लोक शर्मीन्दा हुईये, कने सारी भीड़ तिसरे नोखे कम्मां जो देखीने खुशी मनाणे लगी।
\s राईया रे दाणे रा द्रष्टान्त
\r (मत्ती 13:31-32)
\p
\v 18 यीशुये बोलया, "परमेशरा रा राज्य किसरे बराबर आ ? हऊं इसरी तुलना किसने करुं?
\v 19 परमेशरा रा राज्य बगीचे च बाईरे राईये रे इक दाणे रे बराबर आ; सै बधीने डाऴ बणीजां, कने पंछी आईने तिसरीयां डाऴियां पर रेह्णे लगा यें।"
\s मलेड़े रा द्रष्टान्त
\r (मत्ती 13:33)
\p
\v 20 तिन्हे फेरी पूछया, "परमेशरा रा राज्य होर किसरे बराबर आ? तिसरी तुलना हऊं किसने करुं?
\v 21 सै तिस मलेड़े साई आ, तिसजो जे किसी जनाने पंद्रह सेर आटे च मेऴया। ईयां त आटा मलेड़े रे मुकाबले कई गुणा जादा था, पर तिने मलेड़े तिस सारे आटे रा मलेड़ा ई बणाईत्या।"
\s तंग दरबाजा
\r (मत्ती 7:13, 14,21-23)
\p
\v 22 यीशु जिस बेले शहरां कने गाँवा च हुईने उपदेश देन्दे हुये यरुशलेम जो जाई रां था।
\v 23 तां किन्हीये तिन्हाते पुछया, "प्रभु जी, क्या मुक्ति पाणे औऴे थोड़े जेई हाये ?"
\v 24 यीशुये तिसजो जवाव दित्या, "स्वर्गा रा दरवाजा तंग आ। तिस अन्दर दाखल होणे खातर कोशिश करा, कांभई मते सारे हाये सै जे तिसच दाखल हुणा चाहें पर नीं हुई सकदे।
\v 25 ताहली जे घरा रे मालका उठी ने सै दरवाजा बन्द करी देणा, तां मती देर हुई गरी हुणी, फेरी तुहां बाहर खड़ीने दरवाजा खड़कान्दे हुये, कने गिड़गिड़ान्दे हुये बोलणा, मालका, अहांरे खातर दरवाजा खोल्ला! पर तिस अन्दरा ते जवाव देणा, 'हऊं तुहांजो नीं जाणदा।'
\v 26 तुहां बोलणा, 'पर अहें त तुहां सौगी खाद्दीरा पित्तीरा, कने तुहें अहांरी गलियां च प्रचार कितिरा।'
\v 27 पर तिस तुहांने बोलणा, 'हऊँ तुहांने बोलां, हऊँ तुहांजो नीं जाणदा।' ओ बुरकरनयो, तुहें सब मेरते दूर चली जावा।'
\v 28 जिस वगत तुहां अब्राहम, इसहाक, याकोब कने सारे भविष्यवक्तयां जो परमेशरा रे राज्जा च देखणा फेरी तिथी तुहां रोणा कने दन्द कीरड़ने! पर तुहांजो उथीते बाहर कडी दित्या जाणा।
\v 29 फेरी पूर्ब-पश्चिम, कने उत्तर-दक्खणा ते लोकां आईने परमेशरा रे राज्जा री धाम्मा च शामल हुणा।
\v 30 इसा गल्ला पर गौर करा: इस संसारा रे लोकां रे जरिये तिन्हा लोकां री जे हुण बेज्जती किति जाईं, तिन्हा जो परमेशरा रे राज्जा च आदर-मान दित्या जाणा; कने तिन्हारा जे इस संसारा च हुण आदर कित्या जां, तिन्हारा परमेशरा रे राज्जा च नरादर कित्या जाणा।
\s हेरोदेशा री शत्रुता
\p
\v 31 कुछ वगत गुजरने ते बाद यहूदि याजके आईने यीशुये जो गलाया, "जे तुहें जीणा चायें तां इथीते चली जावा, कांभई हेरोदेश अन्तिपास तुहांजो मरवाई देणा चांह !"
\v 32 यीशुये तिन्हाजो गलाया, "जाईने तिसा गिदड़ीया ने बोली दे भई हऊं आज्ज कने कल बुरी आत्माओं जो नकाऴां कने बमारां जो ठीक करां; कने तिज्जे दिन मांह अपणे मकसदा जो पूरा करना।
\v 33 बस आज कल कने परसों मिंजो अपणे रस्ते चलणा जरुरी आ, कांभई हुई नी सकदा भई कोई भविष्यवक्ता यरुशलेम ते वाहर मारया जाये!
\s यरुशलेम रे खातर रोण-पिटण
\r (मत्ती 23:37-39)
\p
\v 34 "ओ यरुशलेम! ओ यरुशलेम! तू येढ़ा नगर आ सै जे अपणे ई भविष्यवक्तयां जो मारां, कने परमेशरा रा सन्देशा लौणे औऴेयां जो तू पत्थर मारां! जिस तरीके ने कुकड़ी अपणे बच्चयां जो अपणे फंगां हेठ ढक्की लेईं, मैं बी कितणी बार चाहया भई तिस ई तरीके ने तेरे बच्चयां जो बी कट्ठा करुं, पर तैं मिंजो येढ़ा करने नीं दित्या।
\v 35 कने हुण देखो, तुहांरा घर तुहांरे खातर उजड़ छडया जां, कने तुहें मिंजो ताहलूआं तक नीं देखी सकदे ताहलूआं तक जे तुहें येढ़ा नीं गलांदे, 'धन ओ सै, सै जे प्रभु रे नौंवा ते औंवा।'
\c 14
\s फरीसिये रे घरें यीशु
\p
\v 1 इक विश्राम रे दिन यीशु इक्की यहूदि याजका रे घरें रोटी खाणे खातर गये; सारेयां लोकें यीशुये च कोई गलती टोलणे खातर तिन्हा पर नजर रखीरी थी।
\v 2 तिसा जगह इक येढ़ा माह्णु था तिसरे जे हाथ पैर सूजीरे थे।
\v 3 यीशुये यहूदि याजकां कने शास्त्रीयां ते पूछया, "क्या कनून इसरी इजाजत देआं, भई विश्राम रे दिन लोकां जो ठीक करना चाहिन्दा?"
\v 4 पर किन्हीयें किछ नीं गलाया, फेरी यीशुये तिस बमार माह्णुये जो छूईने ठीक कित्या, कने भेजीत्या।
\v 5 फेरी यीशुये लोकां खा मुड़ीने तिन्हाते पूछया, "तुहां चते कुण आ सै जे विश्राम रे दिन काम्म नीं करदा? जे तुहांरा मुन्डु या तुहांरी गाय किसी खड्डे च पैई जाओ तां क्या तुहें इकदम जाईने तिस्सो बाहर नीं कडदे?"
\v 6 इस स्वाला रा तिन्हाले कोई जवाव नीं था।
\s नम्रता कने अतिथि सत्कार
\p
\v 7 ताहली जे यीशुये देखया भई सै जे परौह्णे धामा च शामल हुणे आवें, सै कियां खास-खास जगह सम्भाली लें सै जे आदरा री जगह हुआंई। फेरी यीशुये तिन्हाजो ये सच्चाई इक द्रष्टान्त देईने दस्सी:
\v 8 "जे तुहें किसी ब्याह च न्यून्दा देईने सद्दीरे ओ, तां हर वगत खास-खास जगह पर बैठणे री कोशत नीं करयों। लोकां रिया नजरां च तिथी जे तुहांते बी जादा खास माह्णुये जो सद्दीरा ओ, तां फेरी क्या हुणा?
\v 9 तां तिने जे तुहां जो नियून्दा देईने सद्दीरा जे सै बोलगा, 'इसा जगह पर इन्हा जो बैठणे दे।' फेरी तुहांजो शर्मिन्दा हुईने उत्थीते उठणे पौणा, कने सबनीं ते घटिया जगह पर सै जे खाली हुणी, तिसा पर जाईने बैठणे पौणा!
\v 10 इसरे बजाये तुहें येढ़ा करा भई पैहले तेई सब्बीं ते छोटिया जगह पर जाईने बैठा। जिस वगत तुहांजो नियून्दा देणे औऴे देखणा, फेरी तिस तुहांले आईने गलाणा, 'मेरे दोस्त, अहांले तेरे खातर इसते बी खरी जगह ई!' तिस वगत दूजयां सारेयां मेहमानां रे सामणे तुहांरी इज्जत होणी।
\v 11 कांभई सै जे कोई अप्पूं जो बड्डा बणांगा तिस्सो छोटा कित्या जाणा, पर सै जे कोई अप्पूं जो छोटा बणांगा, तिसरी इज्जत कित्ति जाणी।"
\p
\v 12 फेरी यीशुये नियून्दा देणे औऴे जो गलाया, "ताहली जे तू दिना जो या राती जो कोई धाम रखो, तां अपणे मित्रां, भाईयां, रिश्तेदारां या फेरी अमीर पड़ेसियां जो नीं सदयां, कांभई बदले च तिन्हा तिज्जो धामा पर सद्दणा कने तेरा त्वाहर बदला हुई जाणा।
\v 13 तां जे तूं धाम करगा तां तू कंगालां, लंगड़ेयां, टूण्डयां कने अन्हयां जो सदयां।
\v 14 फेरी तिज्जो आशीष मिलणी भई तैं येढ़े लोकां जो सद्दया सै जे तेरा त्वाहर बदला नीं करी सकदे। धर्मीयां रे ज्यून्दा होणे पर तिज्जो इस रा फऴ मिलणा।
\s बड्डिया धामा रा द्रष्टान्त
\r (मत्ती 22:1-10)
\p
\v 15 येढ़ा सुणी ने धामा खातर यीशुये सौगी बैठीरे इक माहणुये गलाया, "परमेशरा रे राज्जा रिया धामा च हिस्सेदार होणा ये कितणी आदरा री कने भागा री गल्ल हुणी !
\v 16 फेरी यीशुये द्रष्टान्ता च जवाव दित्या, इक्की माह्णुये बड्डी धाम रखी, कने मतेयां लोकां जो नियून्दा देईने सदया।
\v 17 ताहली जे सारी चीजां बणीने तैयार हुईगी यां, फेरी तिने अपणे नोकरा जो अपणे मेहमानां ला जो येढ़ा दसणे भेजया भई आवा हुण खाणा तैयार आ।
\v 18 पर सारे बहाना बनाणे लगे। तिन्हां चते इक्की बोलया 'भाई, मैं त हुण ई इक खेत खरीदया कने हऊं तिस्सो देखणे खातर जाई करां, किरपा करीने मिंजो माफ करी देआं।' इस खातर मेरते नीं आई हुणा'।
\v 19 दूज्जे बोलया, 'मैं हुण पांज्ज जोड़ियां बऴदां री खरीदी कने मांज तिन्हारी देख-सुण करने जाणा, इस खातर मेरते नीं आई हुणा। किरपा करीने मिंजो माफ करी देआं।'
\v 20 इक्की होरी बोलया, 'मेरा नवां-नवां ब्याह हुईरा इस खातर मेरते नीं आई हुणा।'
\v 21 सै नोकर मुड़ीने अपणे मालका ले आया कने सै जे किछ लोकें बोलया था सै सारी गल्लां तिसजो दस्सी। तिने मालके गुस्से च आईने बोलया, 'नगरा रे बजारां कने गल़ियां च इकदम जाईने गरीबां, टुण्डयां, लंगड़यां कने अन्हयां जो सद्दीने लीऔ।'
\v 22 तिसते बाद तिसरे नोकरे तियां ई कित्या। फेरी तिने आईने मालका ने गलाया, 'अहांले होर बी लोकां रे खातर जगह ई।'
\v 23 तां मालके तिस्सो गलाया, 'सड़कां पर कने खेतां री बीड़ां तक जा कने तिथि सै जे कोई तिज्जो दिक्खो, तिन्हा लोकां ने औणे खातर विनती कर, तिसते जे मेरा घर भरी जाओ।
\v 24 तिन्हांजो जे मैं पैहले नियून्दा देईने सद्दीरा था, तिन्हारे खातर इस खाणे चते किछ बी चखणे जो नीं मिलणा, सै जे मैं बणाईरा।"
\s चेला बणने रा मुल
\r (मत्ती 10:37,38)
\p
\v 25 यीशुये सौगी लोकां री मती भीड़ चलीरी थी, सै तिन्हारी तरफ मुड़या कने बोलया,
\v 26 "जे कोई मेरा चेला बणीने मेरे पीछे औणा चाहो, तां तिस्सो अपणे माता-पिता, जनाना कने बच्चयां, भाई कने बैहणां, कने अपणे प्राणा ते बी जादा मांह्ने प्यार करने पौणा। नैईता, तुहें मेरे चेले नीं बणी सकदे।
\v 27 जे तुहें अपणा क्रूस चक्कीने मेरे पिछे नीं चलदे, तां मेरे चेले नीं बणी सकदे।
\p
\v 28 पर तदुआं तक जे तुहें इसरा मुल नीं जाणी लो, ताहलियां तक मेरे पिछे नीं औणा। कांभई येढ़ा कुण आ सै जे खर्चे रा अन्दाजा लगाये बगैर मकान बनाणा शुरु करी दो, कने बाद बिच देखणे लगगा भई खर्च करने खातर इतणा पैसा हाया की नीं?
\v 29 नैत सिर्फ नियूंआं रे भरने तक ई तुहांरा सारा पैसा खत्म हुई जाणा। फेरी तजे मकाना रा कम्म पूरा नीं होणा तां देक्खीने सारयां लोकां तुहांरा मजाक बनाणा!
\v 30 तिन्हां बोलणा, 'ये माह्णु मकान त लगया था बनाणे, पर पूरा नीं करी सक्क्या !'
\v 31 येढ़ा कोई राजा हाया, सै जे अपणे सलाहकारां ने गल्ल बात किते बगैर लड़ाईया पर जाणे रे बारे च सोचे ? क्या तिसरी दस हजार सपाईयां री सेना, तिन्हां पर हमला करने औऴी बिह हजार सपाईयां री सेना ते ताकतबर हाई की नीं, इसा गल्ला जो जाणे बगैर सै लड़ाईया पर जांगा क्या?
\v 32 जे सै लड़ाई नीं करी सकदा, तां तदुआं तक जे दुश्मणा री सेना तिसते दूर ई, तिस लड़ाई रोकणे री शर्ता पर बचार करने खातर अपणे शान्ति दूत भेजणे।
\v 33 तियां ई तदुआं तक जे कोई अपणा सब किछ छड्डी नीं देओ, तालुआं तक सै मेरा चेला नीं बणी सकदा।
\s कस्वादला लूण
\r (मत्ती 5:13; मरकुस 9:50)
\p
\v 34 लूण त स्वादा खातर ठीक आ। पर जे लूण ई अपणा स्वाद छडी दो, तां सै किसा चीजा ने नमकीन कित्या जाणा ?
\v 35 बिणा स्वादा ते लूण न त जमीना खातर कम्म देआं न ई खाद्दा खातर कम्मा औवां। तिस्सो सट्टी दित्या जां। सै जे कोई सुणने खातर तैयार आ, सै सुणी लो कने समझी लो!"
\c 15
\s गवाच्छी रिया भेडा रा द्रष्टान्त
\r (मत्ती 18:12-14)
\p
\v 1 यीशु ताहली जे उपदेश देआं थे तां चुंगी लेणे औऴे कने होर पापी लोक तिन्हारी गल्लां जो सुणने खातर तिन्हाले आई करां थे।
\v 2 इसजो देखीने यहूदि याजक कने शास्त्री बड़बड़ाणे लगे, "येह माह्णु त पापी कने घटिया लोकां सौगी उठां बैठां कने तिन्हां सौगी रोटी बी खां!"
\p
\v 3 फेरी यीशुये तिन्हाजो ये द्रष्टान्त सणवाया:
\v 4 "जे तुहां चते किसी ले सौ भेडां ओ, कने तिन्हां च ते इक बाट भूल्लीने गवाच्छी जाओ, तां तिस रखवाल़े क्या करना ? क्या तिस बाकी नड़िहनुये भेडां जो जंगला च छड्डी ने, तिसा गवाच्छी रिया भेडा जो तदुआं तक टोल़दे नीं रैहणा? तदुआं तक जे सै तिसजो मिली नीं जाओ।
\v 5 ताहली जे सै भेड तिस्सो मिली जाणी तां, तिस खुश हुईने तिसाजो अपणे मुन्ढे पर चक्कीने लेई औणा,
\v 6 कने घरें आईने तिस अपणे मित्रां कने पड़ेसियां जो बोलणा 'मेरे सौगी नन्द मनावा, कांभई मिंजो मेरी गवाच्छी री भेड मिली गरी!'
\v 7 इयांइ, ताहली जे कोई इक पापी माह्णु, परमेशरा री ओर मुड़ीने औवां तां स्वर्गा च स्वर्गदूत इतणी खुशी मनायें जितणी जे भई तिन्हां नड़िनवे लोकां खातर नीं हुन्दी सै जे धर्मी ये, तिन्हाजो जे मन फिराणे री जरुरत नीं।"
\s गवाच्छी रे सिक्के रा द्रष्टान्त
\p
\v 8 मन्नया भई किसी जनाना ले दस चान्दीया रे सिक्के ओ, कने तिन्हा चते जे इक गवाच्छी जाओ, तां क्या तिसा दयूआ बाल़ीने कने सूण देई-देई ने, तदुआं तक तिस सिक्के जो अपणे घरा रिया हर इक कुणियां च नीं टोऴदिया रैहणा तदुआं तक जे सै तिसा जो मिली नीं जाओ?
\v 9 ताहली जे सै सिक्का तिसा जो मिली जां, तां तिसा अपणी सहेलियां कने पड़ेसियां जो सद्दीने बोलणा, 'मेरे सौगी आईने खुशी मनावा कांभई मिंजो मेरा गवाच्छी रा सिक्का मिली आ !'
\v 10 इस ई तरीके ने, जे इक पापी बी अपणे पापां जो छडीने पश्चाताप करी लेआं तां स्वर्गा च परमेशरा रे स्वर्गदूतां रे सामणे तिसरे खातर खुशी मनाई जाईं।"
\s उड़ाऊ पुत्रा रा द्रष्टान्त
\p
\v 11 यीशुये तिन्हांजो येह द्रष्टान्त बी सणवाया, "किसी माह्णुये रे दो मुन्डु थे।
\v 12 तिन्हां चते छोटे मुन्डुये पिते ने बोलया, 'पिता ! तुहांरी जायदाता च सै जे मेरा हिस्सा बणां सै मिंजो दे।' फेरी तिसरा पिता अपणे दुईं मुन्डुआ च अपणी जायदात बन्डी देआं।
\v 13 किछ दिनां ते बाद, तिने छोटे मुन्डुये अपणा सारा समान बन्हील्या कने किती दूर देशा जो चलीया, कने तिसा जगह बुरे कम्मा च फसीने तिने अपणा सारा पैसा गवाईत्या।
\v 14 ताहली जे सै अपणा सारा पैसा खर्च करीने खाली हुईग्या, तां फेरी तिस देशा च नकाऴ पया, कने सै कंगाऴ हुईने भुक्खा मरने लग्या।
\v 15 फेरी सै काम्म टोऴणे खातर तिस देशा रे इक्की करसाणा ले गया कने तिसने बिनती किती भई सै अपणे सूरां जो चराणे खातर मिंजो रखी लो, तिने करसाणे सै रखील्या कने सूरां जो चराणे खातर भेजीत्या।
\v 16 तिस्सो इतणी जादा भूख लगीरी थी भई तिन्हां फऴियां जे सूर खां थे सै तिन्हाजो खाईने अपणा पेट भरना चांह था, पर तिन्हां चते बी तिस्सो किछ नीं मिलदा था।
\v 17 ताहली जे सै अपणे होशा च आया, तां सै अपणे मना च सोचणे लगया, 'मेरे पिते रे घरें इतणे जादा मजदूर ये तिन्हांजो जे खाणे जो इतणी जादा रोटी मिलां ई भई सै खाई ने बी नीं मुकदी ! कने इथी मेरे इतणे बुरे हाल ये भई हऊं भूखा मरने लगीरा!
\v 18 मांह अपणे पिते रे घरे जाणा कने तिन्हाजो गलाणा, 'पिता जी, मैं परमेशरा रे कने तेरे बरोधा च पाप कितिरा,
\v 19 हुण हऊं तुहांरा मुण्डु बोलणे रे लायक त नीं आ, पर मेहवानी करीने मिंजो अपणा इक मजदूर समझीने रखी लै।
\p
\v 20 फेरी सै तिस देशा ते मुड़ीने वापस अपणे पिते रे घरें आया, कने ताहली जे सै हल्तियें अपणे घरा ते दूर ई था, तिसरे पिते सै औन्दा देखील्या, कने तिस पर तरस खाईने तिस खा जो दौड़ीने गया कने तिस्सो जप्फी पाई ने बड़ा प्यार कित्या।
\v 21 तिने मुन्डुये पिते ने बोलया, 'पिता जी, मैं परमेशरा रे कने तेरे बरोधा च पाप कित्या, कने हुण हऊं तेरा मुन्डु कहलाणे रे लायक नीं आ।'
\v 22 पर तिसरे पिते अपणे नोकरां जो हुक्म दित्या, 'छोड़चा ने घरें जाईने सारेयां ते बधिया कपड़े लेईने आवा कने इसजो पैहनाओ। इसरे हत्था च गूठी कने पैरां च जूते पैहनावा।
\v 23 कने अपणा पाऴीरा मोटा जेआ बकरा लाई ने बड्ढा कने आवा तिस्सो खाई ने खुशियां मनावा,
\v 24 कांभई मेरा ये मुन्डु मरीअरा था कने हुण तियां जे फेरी ते ज्यून्दा हुईया। ये गवाच्छी अरा था, पर हुण मिलीगरा।' कने सै नन्द करने लगे।
\p
\v 25 इस दौरान, तिसरा बड्डा मुन्डु खेतां च काम्म करी रां था। ताहली जे सै घरें वापस आया, तां तिने गाणे बजाणे कने नचणे री अवाज सुणी।
\v 26 तिने अपणे इक नोकरा ते पूछया 'येह क्या हुई करां ?'
\v 27 फेरी तिस्सो दस्या भई, 'तेरा भाई वापस आईअरा कने तेरे पिते बड्डी धाम बनाणे खातर अपणा पाऴीरा बड्डा तगड़ा बकरा बड्डीरा। अहें नन्द मनाई रांये, कांभई सै ठीक ठाक वापस आईया।'
\v 28 येढ़ा सुणीने बड्डा भाई बड़ा भारी गुस्से हुया, कने तिस रिया वजह ने सै घरा रे अन्दर नीं गया। फेरी तिसरा पिता बाहर आईने तिस्सो अन्दर औणे खातर मनाणे लगया,
\v 29 पर तिने अपणे पिते जो जवाव दित्या, 'इतणे सालां तक हऊं तुहांरी सेवा करदा रेआ, कने तुहें सै किछ जे मिंजो करने जो बोलया मैं सै हर इक काम्म कित्या। पर तुहें अज्जा तक मिंजो मेरे मित्रां सौगी मौज करने खातर इक बकरीया रा बच्चा तक नीं दित्या।
\v 30 पर तां जे तुहांरा ये मुन्डु अपणा सारा पैसा कंजरियां जनानां पर लुटाईने वापस आईरा, तां तुहें सबीं ते खरे कने तगड़े बकरे जो बड्डी ने खुशियां मनाई रांये।'
\v 31 तिसरे पिते तिसजो बोलया, 'मेरे पुत, हऊं कने तू सौगी रेआ यें, कने सै जे किछ मेरले आ, सै सारा तेरा ई त हाया।
\v 32 अहां ये खुशीया रा दिन मनाणा। कांभई तेरा ये भाई सै जे मरीगरा था सै दुवारा ज्यून्दा हुईग्या। सै गवाच्छी गरा था, पर हुण सै मिलीग्या।"
\c 16
\s चलाक भण्डारी
\p
\v 1 यीशुये अपणे चेलयां जो ये कहाणी सणवाई, "इक्की सेठे अपणे कारोबारा री देखभाऴा खातर इक भण्डारीये जो रखया। पर बड़े ई छोड़े तिस पर ये इल्जाम लगीया भई सै अपणे मालका रे सारे पैसयां जो डवाणे लगीरा।
\v 2 इस खातर तिसरे मालके सै सदया कने तिस्सो गलाया 'हऊं ये क्या सुणी करां भई तू मेरे सारे पैसयां जो पाणीये साई बहाया रां ? येढ़ा तू अपणे भण्डारी हुणे रा हिसाब-कताब दे, कांभई तिज्जो हुण मांह भण्डारी नीं रखणा।'
\v 3 भण्डारीये अपणे मना च सोचया: 'हुण मेरा क्या हुणा? मेरी त इथी ते छुट्टी हुईगी। कने मांह च इतणी ताकत नीं भई हऊं खड्ढे खुणी सकूं। कने भीख मंगणे ते मिंजो शर्म लगणी।
\v 4 मेरले इक तरकीव ई तिसरे मुताबिक जे हऊं करुं तां फेरी ताहली जे हऊं इस भण्डारीपना री नोकरिया ते कड्डी देणा तां लोक अपणे घरां च मेरा आदर करो।'
\v 5 इस खातर तिने तिस हर इक माह्णुये जो सदया तिन्हेजे तिसरे मालका ते कर्जा लेईरा था, ताकि तिन्हा सौगी तिस बारे च बचार करी सक्को। भण्डारीये पैहले कर्जदारा ते पूछया 'मालका ते तैं कितणा कर्जा लेईरा?'
\v 6 तिने जवाव दित्या, 'माह पर जैतून रे तेला रा सौ मणा रा कर्ज आ।' फेरी भण्डारीये तिस्सो गलाया, 'तिसा पर्चीया जो फाड़ी दे कने तिसरीया जगह पंजाह मणा री पर्ची बणाई ले।'
\v 7 फेरी भण्डारिये दूज्जे कर्जदारा ते पूछया, 'तैं मेरे मालका ते कितणा कर्ज लेईरा ?' तिने जवाव दित्या 'सौ मण कणक। फेरी तिने भण्डारिये बोलया, 'ये ले तेरी पर्ची कने तू इसरे बदले अस्सी मण री पर्ची बणाई ले।'
\p
\v 8 सेठे तिस बेईमान भण्डारिये री तारीफ कीति कांभई तिने चलाकीया ने कम्म कित्त्या। "फेरी यीशुये बोलया, "ये सच्ची गल्ल ई भई इस संसारा रे लोक सै जे परमेशरा जो नीं मनदे, सै संसारिक गल्लां च धर्मी लोकां ते जादा चलाक ये।
\v 9 हऊं तुहांने बोलां भई इस संसारा रे साधनां रा इस्तेमाल करीने दूजयां जो अपने मित्र बणावा, तिसते जे सांसारिक साधनां रे खत्म हुणे पर तुहांरा स्वर्गा रे अनन्त काल निवासां च बड़ीया खुशिया ने स्वागत हुणा।
\v 10 ताहली जे तुहां छोटी ते छोटी गल्लां च भरोसे रे लायक रैहणा, तांई तुहें बड्डीयां गल्लां च बी भरोसे लायक हुई सक्कां ये। जे तुहें छोटी गल्लां च धोकेवाजी करगे, तां तुहां बड्डीया जिम्मेवारिया च बी ईमानदार नीं हुई सकदे।
\v 11 कने जे तुहें संसारा रिया दौलता रे बारे चई भरोसे लायक नीं हुये तां स्वर्गा री सच्ची दौलत तुहांजो किस देणी?
\v 12 कने जे तुसें दूजयां री दौलता सौगी विश्वास लायक नीं ये, तां तुहां पर तुंहारी अपणिया ई धन-दौलता रे बारे च कियां भरोसा कित्या जाई सक्कां ?
\p
\v 13 कोई बी माह्णु दुईं मालकां री सेवा नीं करी सकदा। कांभई तुहां इक्की ने नफरत करनी, कने दूजे ने प्यार रखणा, या किसी इक्की ने ईमानदार रेहंगे, कने दूजे जो ठुकरांगे। तुहें परमेशर कने धना री सेवा कट्ठे नीं करी सकदे।"
\s यीशुये रे किछ उपदेश
\r (मत्ती 11:12,13;5:31,32; मरकुस 10:11,12)
\p
\v 14 यहूदी याजक, सै जे दौलता ने बड़ा जादा प्यार करां थे, यीशुये री इन्हां गल्लां रा मजाक डवाणे लगे।
\v 15 फेरी यीशुये तिन्हाने बोलया, "लोकां रे सामणे त तुहें बड़े भले माणस दिखणा चाहें, पर परमेशर तुहांरे कपटी मनां जो जाणां ये। ये संसार तिसा गल्ला रा जे आदर करां, सै परमेशरा रिया नजरां च नफरत करने लायक गल्ल ई।
\p
\v 16 तदुआं तक जे बपतिस्मा देणे औऴे यूहन्ने प्रचार करना शुरु नीं कित्या था, तदुआं तक मूसे रे दीतिरे कायदे कनून कने भविष्यवक्तयां रे संदेशे रस्ता दस्सां थे। हुण परमेशरा रे राज्जा री खुशखवरिया रा प्रचार कित्या जां, कने परमेशरा रे राज्जा च दाखल हुणे औऴयां री उतावली भीड़ दौड़ीने चली आवां ई।
\v 17 पर इसरा मतलब ये नीं होन्दा भई कनूना रा महत्व खत्म हुई गरा, कनूणा री छोटी जेईया गल्ला टऴणे री बजाये स्वर्ग कने जमीना रा टलणा सान आ।
\p
\v 18 कोई बी माह्णु जे अपणीया जनाना जो छड्डीने किसी होर जनाना ने ब्याह करी लेआं, तां सै व्याभिचार (पाप) करां, कने सै जे कोई तलाक दितीरिया ने ब्याह करां, सै बी व्याभिचार करां।"
\s अमीर माह्णु कने गरीब लाजर
\p
\v 19 यीशुये फेरी भीं ते ये द्रष्टान्त दित्या, "इक अमीर माह्णु था सै जे बड़े बांके कने बड़े मंहगे कपड़े पैहनीने हर रोज मौज मस्तिया ने जिन्दगी रा मजा लेआं था।
\v 20 लाजर नौंवा रा इक कंगाऴ तिसरा शरीर जे फोड़यां ने फऴीरा हुआं लोक तिस्सो अमीरा रे दरवाजे च छड्डी जां थे।
\v 21 भूखा रा मारी रा लाजर चांह था, भई अमीरा रे रोटी खान्दे बगत जमीना पर पैईरे तिसरे जुट्ठे रोटिया रे किरूआं ने हऊं अपणा पेट भरूं; येथी तक भई कुत्ते बी आईने तिसरे जख्मां जो चट्टी जां थे।
\v 22 बाद बिच, येढ़ा हुआं भई लाजर मरी जां कने स्वर्गदूतें तिसरीया आत्मा जो लेईने अब्राहमा रिया गोदा च पज्जवाया। फेरी इक दिन सै अमीर माह्णु बी मरया; कने दबाई दित्या जां।
\v 23 कने तिसरी आत्मा नरक च चली ई। तिथि पीड़ा च तड़फदे हुये ताहली जे तिने दूर इक्की जगह लाजरा जो अब्राहम रे सौगी देखया।
\v 24 तां तिने अमीर माह्णुये जोरा ने हाक पाई, 'पिता अब्राहम, दया करीने लाजरा जो मेरले भेज्जी दे, ताकि सै अपणिया ऊंगलिया जो पाणीये च सेड़ीने मेरिया जिभा जो ठण्डा करी सक्को, कांभई हऊं इन्हां अग्गी रियां लपटां च फुक्खीने तड़फणे लगीरा।"
\v 25 पर अब्राहमे तिसजो गलाया, 'मेरे पुत्र, याद कर, भई तू अपणी पूरी जिन्दगिया च खरी चीजां लैई चुक्कीरा, कने तियां ई लाजर बुरियां चीजां: पर हुण सै इथी सुख शान्तिया चा कने तू दु:ख सही करां।
\v 26 कने इन सारी गल्लां जो छड्ड अहांरे कने तुहांरे बिच इक बड्डी कने डुग्घी खाई बणीरी भई सै जे कोई येथी ते उस पार तुहांले जाणा चाहो, सै जाई नीं सक्को, कने न कोई ओथी ते इस पार अहांले आई सक्को।'
\v 27 अमीर माह्णुये जवाव दित्या, 'तां पिता अब्राहम, हऊं तेरेते बिनती करां, भई मेहरवानी करीने तू लाजरा जो मेरे पिते रे घरें भेज।
\v 28 कांभई मेरे पांज भाई ये, सै उथी जाईने तिन्हारे सामणे इन्हां गल्लां री गवाही देओ, येढ़ा नीं ओह भई सै बी इसा पीड़ा रिया जगह च आओ।'
\v 29 पर अब्राहमे तिसजो बोलया, 'तिन्हाले त मूसा कने भविष्यवक्तयां री कतावां ईयां, सै तिन्हारी सुणो।'
\v 30 तिने बोलया, 'नां; पिता अब्राहम! पर जे कोई मरीरेआं चा ते तिन्हारे सामणे जाईने गल्ल करो तां तिन्हा अपणा मन फेरी लेणा।'
\v 31 पर अब्राहमे तिसजो गलाया, 'भई तां जे सै मूसा कने नबियां री नीं सुणदे, तां जे मरीरेआं चा ते कोई ज्यून्दा हुई जाओ, तां बी तिन्हा तिस पर विश्वास नीं करना।'
\c 17
\s ठोकरा री बजह बणना
\r (मत्ती 18:6,7,21,22; मरकुस 9:41)
\p
\v 1 फेरी इक दिन यीशुये अपणे चेलयां जो बोलया, "इस संसारा रे लोकां री पापां च फसीने मतेहान त होन्दे ई रैहणे। पर, लाणत ई तिन्हाजो, सै जे तिन्हाजो येढ़े मतेहान्ना च फसायें।
\v 2 जे कोई माह्णु चाहे बड़ा खास बी नीं हो पर सै मांह पर विश्वास करदा हो कने तिस विश्वासिये रे खातर अगर जे कोई पापा रा कारण बणां तां परमेशरा तिसजो इसते बी खतरनाक सजा देणी, जितणी सजा जे माह्णुये रे गऴा च घराटा रा बट्ट बन्ही ने तिसजो समुद्रा च सट्टीने नीं मिली सकदी।
\v 3 हऊं तुहां जो खबरदार करां: जे तेरा भाई पाप करो, तां तिस्सो समझा; कने जे सै अपणे बुरे कम्मां ते मुड़ी ने पछतावा करी लो तां तिस्सो माफ करा।
\v 4 जे दिना च सै सात्त बार तेरे खलाफ पाप करो कने सात बार ई आईने तेरते माफी मंग्गो, तां तिस्सो माफ करी दो।
\s बिश्बास
\p
\v 5 प्रेरितें प्रभु जो गलाया, "अहांजो अपणा विश्वास पक्का करने री जरुरत ई, इस खातर मेहरवानी करीने अहांजो दस्सा भई अहें अपणा विश्वास कियां बधाईये ?"
\v 6 यीशुये जवाव दित्या, "अगर तुहांरा विश्वास राईया रे दाणे रे बराबर बी होन्दा, तां तुहें इस तूत्ता रे डाऴा जो बोलदे, 'तू जड़ां ते पटोईने समुद्रा च लगी जा, 'तां सै बी तुहांरा हुक्म मन्नी लेंदा!
\s इक दास्सा रा फर्ज
\p
\v 7 मन्नया ताहली जे कोई नोकर खेता ते हल बाही कने या भेड्डां जो चगुआईने आवां, तां क्या तिसरा मालक तिसजो गलांगा भई छोड़चा ने आईने रोटी खाणे बैठ ?
\v 8 कने येढ़ा नीं बोल्लो, भई पैहले मेरे खातर रोटी बणाईने तैयार कर: कने तदुआं तक जे हऊं रज्जीने नीं खाऊं-पीऊं तदुआं तक लक्क बन्ही ने मेरे खातर रोटी परोस कने पाणी रख। इसते बाद तू बी खाई पी लै?'
\v 9 अपणा हुक्म पूरा करने पर क्या मालक तिस नोकरा रा धन्यावाद करगा।
\v 10 इस तरीके ने, ताहली जे तुहें मेरे हुक्मा रा पालन करां ये, तां तुहें येढ़ा बोलयों, 'अहें इस लायक नीं ये भई अहांजो ईज्जत मान मिलो, अहें त सिधे-साधे माह्णुये सै जे सिर्फ अपणे फर्जा जो नभाई करां ये।
\s दस कोढ़ियां जो चंगा करना
\p
\v 11 यीशू अपणे चेलयां सौगी यरुशलेम शहरा री तरफ चलदे गये, कने गलील कने सामरिया प्रदेशा रे बन्ने रे नेड़े पूज्जीगे।
\v 12 तियां जे सै इक्की गाँवा च दाखल हुये, तां तिन्हां ते थोड़े जे फासले पर दस कोढ़ी तिन्हांजो खढ़ीने निहाऴी रां थे,
\v 13 तिन्हें जोरा ने हाक्क पाई, "गुरु जी! यीशु, अहांरे मालक! अहां पर रहम कर!"
\v 14 यीशुये तिन्हां खा देखया कने बोलया, "जावा; कने जाईने अप्पूं जो याजकां ले दस्सा।" इकदम जान्दे-जान्दे बाटा ची सै अपणे कोढ़ा ते विल्कुल ठीक हुईये!
\v 15 ताहली जे तिन्हां चा ते इक्की कोढ़ीये देखया भई सै चंगा हुईया, तां सै मुड़ीने जोरा रिया अवाजा च ये बोलदे हुये यीशुये ले आया, "हऊं ठीक हुईया! परमेशरा री बडयाई ओ !"
\v 16 सै मुंहा रे भार यीशुये रे पैरां च पैईने धन्यावाद करने लगया। सै इक सामरी माह्णु था।
\v 17 फेरी यीशुये तिसते पूछया, "क्या मैं दस माह्णुआं जो नीं ठीक कितीरा? बाकी नौ माह्णु किति ये ?
\v 18 क्या परमेशरा जो धन्यावाद देणे खातर सिर्फ तू ई परदेशी मुड़ीने आया?
\v 19 यीशुये तिस माह्णुये जो गलाया, "येब्बां उठ, कने चलीजा, तेरा सै जे विश्वास आ, तिने ई विश्वासे तूं चंगा कित्या !"
\s परमेशरा रा राज औणा
\r (मत्ती 24:23-28, 37-41)
\p
\v 20 ताहली जे यहूदी याजकें यीशुये ते पूछया भई परमेशरा रा राज कदीं औणा, तां तिने तिन्हां जो जवाव दित्या, "परमेशरा रा राज इस रूपा च नीं औन्दा भई सै तुहांजो दिक्खी जाओ।
\v 21 कने लोकां येढ़ा नीं बोलणा, 'देखा, सै येथी आ! या 'देखा सै ऊथी आ!' कांभई परमेशरा रा राज तुहांरे अन्दर ई हाया।"
\p
\v 22 इस बारे च तिन्हे अपणे चेलयां ने गल्ल बात कीति, कने तिन्हांजो बोलया, "येढ़ा वगत औणा ताहली जे तुहां माह्णुये रे पुत्रा रे दिनां चा ते इक दिना जो देखणे खातर तरसणा, पर तिस्सो देक्खी नी पाणा।
\v 23 फेरी लोकां तुहांने गलाणा, भई माह्णुआ रा पुत्र वापस आईया! 'देक्खा, सै ऊथी आ!' या 'देक्खा, येथी आ।' तुहां येढ़ीयां गल्लां पर विश्वास नीं करना, कने नांई तिस्सो टोऴणे रे खातर तिसरे पिछे जाणा।
\v 24 कांभई तिस वगत जे माह्णुये रे पुत्रा अपणिया समर्था सौगी वापस औणा, तां तुहां ये गल्ल जाणी लेणी। कांभई ये घटना उतणी ई स्पष्ट होणी, तियां जे बिज्जऴ चमकी ने इक कोणे ते दूजे कोणे तक अम्बरा जो चमकाई देईं।
\v 25 पर इसते पहले माह्णुये रे पुत्रा जो बड़ा जुल्म सैहणे पौणा, कने इसा पीढ़ीया रे लोकां तिस्सो घटिया समझी ने तिसजो ठुकराई देणा।
\v 26 ताहली जे माह्णुये रे पुत्रा वापस औणा, तां लोकां रा जीवन तेढ़ा ई होणा तेढ़ा जे नूंह रे जमाने च हुया था।
\v 27 तिन्हां दिनां च, जलप्रलय औणे ते पैहले, नूंह रे जहाजा च बैठणे तक, लोक खां-पीं थे, कने तिन्हा च ब्याह-शादियां हुआं थी; फेरी बड़ा भारी जलप्रलय हुया तिसते जे सारी माह्णु जातिया रा खात्मा हुईया।
\v 28 कने तियां जे लूत रे जमाने च हुया था, भई लोक खान्दे पिन्दे, लेण देण करदे, खेती करदे कने घर बणां थे;
\v 29 पर तिस दिन जे लूत सदोम नगरा जो छड्डी ने चलीप्या तिस ई दिन अम्बरा ते आग्ग कने गन्धका री बरखा बरही तिसते जे सबनीं रा खात्मा हुईया।
\v 30 तियां ई तिस वगत जे माह्णुये रे पुत्रा वापस औणा, तिस बेले बी इयां इ होणा कने लोकां जो अपणे कम्मा ते बेहल नीं हुणी।
\p
\v 31 तिस दिन जे कोई माह्णु घरा रिया छत्ता पर ओ; कने तिसरा समान कमरे च ओ, सै तिसजो लेणे जो नीं उतरो, कने तियां ई सै जे कोई खेता च ओ सै हटि ने वापस नीं आओ।
\v 32 याद करा भई लूता री जनाना सौगी क्या हुआ था।
\v 33 सै जे कोई अपणे प्राणा जो बचाणा चाहंगा, सै तिसजो अपणा प्राण ग्वाणे ई पौणा, कने सै जे कोई अपणा प्राण परमेशरा खातर गवान्गा तिसरे प्राणा री हिफाजत परमेशरा अप्पूं करनी।
\v 34 हऊं तुहांजो बोलां, तिसा राती दो लोक सै जे इक्की मंजे पर सुतीरे होणे, तिन्हां चाते इक परमेशरा लेई जाणा कने दूजा उथी छडी दित्या जाणा।
\v 35 दो जनानां कट्ठीयां चकोड़ूये पर किछ पीह्णे लगी रियां हुणी, इक ऊथी रेई जाणी कने दूज्जी परमेशरा लेई जाणी।
\v 36 तियां ई दो माह्णु खेतां च कम्मा लगीरे होणे तिन्हा चाते इक परमेशरा लेई जाणा कने दूज्जा छड्डी जाणा।
\v 37 येढ़ा सुणी ने चेलयां यीशुये ते पूछया, "प्रभु जी, ये किती होणा?" यीशुये तिन्हाजो जवाव दित्या, "तियां जे ईल्लां रे कट्ठा होणे ते पता चलां भई किति नेड़े ई मूईरा पशु पैईरा, तियां ई इन्हां चिन्हा ते अहांजो पता लगणा भई न्याय री सै घड़ी नेड़े आईगी।"
\c 18
\s अधर्मी जज कने बिधबा रा द्रष्टान्त
\p
\v 1 यीशुये अपने चेलयां जो इस बारे च दस्सया भई अहांजो हर बगत प्रार्थना करने री जरुरत ई कने निराशा च पैईने हिम्मत नीं हारनी चाहिन्दी, फेरी तिन्हांजो येह द्रष्टान्त बोलया:
\v 2 किसी नगरा च इक जज हुआं था, सै नां त परमेशरा ते डरां था कने नांई किसी माह्णुये री परवाह करां था।
\v 3 तिस नगरा च इक विधमा बी रैयां थी: सै जे तिसले आईने बार-बार तिसजो बोलदी रेआं थी, भई 'मेरा दुश्मण तिने जे मेरने बेन्याई करीने मेरा नुक्सान कित्या, तिस माह्णुये ते मिंजो न्याय मिलणा ई चाहिन्दा!'
\v 4 तिने जज्जे मतेयां दिनां तक तिसा विधवा रिया गल्ला री परवाह नीं किति, पर बाद बिच तिने मना च बिचार करीने बोलया, हऊं नां त परमेशरा ते डरां, कने नां ई माह्णुआं री कोई परवाह करां।
\v 5 तां बी ये विधमा मिंजो तंग करदी रेआईं, इस खातर मांह तिसारा न्याय करी देणा किति येढ़ा नीं ओ भई सै घड़ी-घड़ी आईने मेरे नक्का च दम करी दो।"
\p
\v 6 प्रभुये गलाया, "इस दुष्ट जज्जा ते सबक सिख्खा तिसरा जे कोई गुर पीर नीं आ।
\v 7 तां क्या तुहांजो लगां भई परमेशरा अपणे चुणीरे लोकां रा ठीक न्याय नीं करना, सै जे दिन रात परमेशरा ते विनती करदे रैं? क्या तिस तिन्हारे बारे च देर करनी?
\v 8 हऊं तुहां ने बोलां; तिस इकदम तिन्हा रा न्याय करना! पर ताहली जे हऊँ, माह्णुये रा पुत्र मुड़ीने औंगा, तां क्या सै धरतिया पर आईने विश्वास पाई लेंगा?"
\s फरीसी कने चुंगी लेणे औऴे रा द्रष्टान्त
\p
\v 9 तिने तिन्हाते सै जे खुद अप्पूं पर धर्मी होणे रा भरोसा करां थे, कने होरनीं जो घटिया समझां थे, येह द्रष्टान्त सणवाया:
\v 10 भई "इक बार दो माह्णु मन्दरा च प्रार्थना करने खातर गये। इक यहूदि याजक था कने दुज्जा चुंगी लेणे औऴा था।
\v 11 यहूदि याजक खड़ीने अपणे मना च इयां प्रार्थना करने लगया, भई परमेशर, हऊं तेरा धन्यावाद करां, कांभई हऊं दूज्जयां लोकां साई अन्धेर करने औऴा चोर, ठग कने पापी, नीं आ, खासकर इस चुंगी लेणे औऴे साई, सै जे उथी खढ़ीरा! मैं कदीं किसी जो धोखा नीं दित्या, हऊं पाप नीं करदा, कने ना हऊं ब्याभिचार करां,
\v 12 हऊं हफ्ते च दो बार ब्रत रखां, कने अपणी सारी कमाईया रा दसवां हिस्सा बी देआं।'
\p
\v 13 पर तिने चुंगी लेणे औऴे माह्णुये दूर खड़ीने, स्वर्गा खा जो नजर करीने देखणा बी नीं चाह्या बजाय इसरे, सै अपणी छात्तिया पिटदे-पिटदे बड़ा दुक्खी हुईने बोलणे लगया, 'हे परमेशर, माह पर दया कर, कांभई हऊं पापी आ।
\v 14 हऊं तुहांने बोल्लां, भई सै दूज्जा नीं; पर येई पापी माह्णु परमेशरा रे सामणे धर्मी ठैईरया, कने अपणे घरा जो वापस गया; पर फरीसिये सौगी येढ़ा नीं हुया, कांभई सै जे कोई अप्पूं जो बड्डा समझां, सै छोटा कित्या जाणा, पर सै जे कोई अप्पूं जो छोटा बणांगा, सै बड्डा कित्या जाणा।"
\s बालकां जो आशीष
\r (मत्ती 19:13-15; मरकुस 10:13-16)
\p
\v 15 इक दिन किछ माता पिता अपणेयां बच्चयां जो लेईने यीशुये ले औणे लगे, ताकि सै तिन्हा पर हत्थ रखीने शीष देओ। पर यीशुये रे चेलयां देक्खीने तिन्हा जो डांटया।
\v 16 फेरी यीशुये तिन्हा बच्चयां जो अप्पूं ला सद्दीने अपणे चेलयां जो गलाया, "बालकां जो मेरले औणे ते मता रोकदे: कांभई परमेशरा रा राज येढ़यां राई हाया।
\v 17 हऊं तुहांने सच्च बोलां, सै कोई जे परमेशरा रे राज्जा जो बालकां साई ग्रहण नीं करगा, सै तिसच कदीं बी दाखल नीं हुई सकदा।"
\s अमीर माह्णु कने अनन्त जीबन
\r (मत्ती 19:16-30; मरकुस 10:17-31)
\p
\v 18 इक बार यहूदियां रे धार्मिक गुरुये यीशुये ते स्वाल कित्या, "हे पवित्र गुरु, अनन्त काल रा जीवन पाणे खातर मिंजो क्या करना चाहिन्दा?"
\v 19 यीशुये तिसते पूछया, "तू मिंज्जो पवित्र कज्जो बोलीरां? पवित्र त सिर्फ परमेशर आ।
\v 20 पर तिथि तक जे तेरे स्वाला री गल्ल ई, तां तू परमेशरा री आज्ञां जो त जाणां: भई व्याभिचार नीं करना, खून नीं करना, चोरी नीं करनी, झूठी गवाई नीं देणी कने अपणे माता पिता रा आदर करना।"
\v 21 तिने माह्णुये बोलया, "ताहली जे हऊं छोटा जेआ वच्चा था, ताहलुआं ते हऊं इन्हा आज्ञां जो मन्नदा आया।"
\v 22 यीशुये तिसजो गलाया, "तेरे च हल्तियें बी इक्की गल्ला री कम्मी हाई। तेरले जितणी बी धन दौलत ई तू तिसा जो बेचीने सारा पैसा कंगाऴां च बंडी दे, कने मेरे पिछे आई जा, तां तिज्जो स्वर्गा च धन मिलणा,।"
\v 23 पर ताहली जे तिने माह्णुये ये गल्लां सुणियां, तां सै बड़ा दव्वास हुईया कांभई सै बड़ा अमीर था।
\p
\v 24 ताहली जे यीशुये तिस्सो जान्दे हुये देखया, तां अपणे चेलयां ने बोलणे लगया, "अमीरां रा परमेशरा रे राज्जा च दाखल हुणा कितणा मुश्कल आ ?
\v 25 परमेशरा रे राज्जा च अमीरा रे दाखल हुणे ते ऊंटा रा सुईया रे नक्का ते निकऴी जाणा सान आ।
\v 26 तिन्हें तिन्हे जे येह गल्लां सुणियां, तिन्हे पूछया, "तां फेरी छुटकारा किसरा हुई सक्कां ?
\v 27 यीशुये बोलया; "सै जे माह्णुआं ते नीं हुई सकदा, सै परमेशरा ते हुई सक्कां।"
\v 28 पतरसे बोलया; "देख, अहें त अपणा घर बार छड्डीने तेरे पिछे आईगरे।"
\v 29 यीशुये तिन्हाने गलाया, "तैं ठीक बोलया। पर हऊं तुहांने सच्च बोलां, भई कोई बी माह्णु तिन्हें जे परमेशरा रे राज्जा खातर अपणा घर बार, माता-पिता, बच्चे, जनाना, कने भाई बैहणां जो छडया ओ,
\v 30 कने तिन्हें इस जुगा च चाहे कई गुणा जादा नीं पाया हुंगा, पर परलोका च जाईने तिन्हाजो अनन्त काल रा जीबन मिलणा।"
\s अपणिया मौती रे बारे यीशुये री तिज्जी भबिष्यबाणी
\r (मत्ती 20:17-19; मरकुस 10:32-34)
\p
\v 31 फेरी यीशुये अपणे बारह चेलयां जो सौगी लेईने तिन्हाजो बोलया, "देक्खा, अहें यरुशलेम जाई रां ये, कने तिस मौके जे अहां उथी पुज्जणा, फेरी जितणीयां गल्लां जे माह्णुये रे पुत्रा रे बारे च भविष्यवक्तयां रे जरिये लिखी रियां सै सब पूरी होणीयां।
\v 32 तिस्सो रोमियां रे हत्था च पकड़वाया जाणा। तिन्हा तिसरा मजाक डवाणा, कने तिसरी बेज्जती करीने तिस पर थूकणा।
\v 33 तिन्हा तिस्सो कोड़े मारी कने जानी ते खत्म करी देणा। पर तिस तिज्जे दिन फेरी भीं ते ज्यून्दे हुई जाणा।"
\v 34 पर यीशु सै जे किछ बोली रां था, चेले तिस रियां गल्लां रा मतलब नीं समझी पाये: कने ये गल्ल तिन्हाते छुपी री रैई, कने तिने जो किछ गलाया था सै तिन्हा रिया समझा च नीं बैठया।
\s अन्हे भिखारिये जो अक्खीं री लोय देणा
\r (मत्ती 20:29-34; मरकुस 10:46-52)
\p
\v 35 जिस मौके जे यीशु यरीहो शहरा रे नेड़े पुज्जे, तिथी इक अन्हा बाटा रे कन्डे बैठीने भिक्ख मंगीरां था।
\v 36 तिने मते लोकां जो अपणे नेड़े ते जान्देयां जो सुणीने, लोकां ते पूछया भई ये क्या हुई रां?
\v 37 तिन्हें तिस्सो दस्सया भई नासरत गांवा रा यीशु जाई रां।
\v 38 येढ़ा सुणीने सै रड़ाणे लगया, "हे यीशु, दाऊद रे पुत्र, माह पर दया कर!"
\v 39 सै लोक जे अग्गे-अग्गे चलीरे थे, सै तिस्सो थिड़कणे लगे, "चुप रैह; पर सै होर बी जादा रड़ाणे लगया, "हे दाऊद रे पुत्र, माह पर दया कर !"
\v 40 ताहली जे यीशुये तिसरी अवाज सुणी, तां सै रुकीग्या, कने तिस अन्हे जो अपणे सामणे लौणे रा हुक्म दित्या। ताहली जे सै नेड़े आया, फेरी यीशुये तिस माह्णुये ते पूछया,
\v 41 "तू क्या चांह? भई हऊं तेरे खातर करुं?" तिने बोलया, "प्रभु, येढ़ा भई हऊं देखणे लगूं!"
\v 42 यीशुये तिसजो गलाया, "ठीक आ तू देक्खी सक्कां! तेरे विश्वासे तू ठीक करीत्या।"
\v 43 कने सै तिस ई वगत देखणे लगीया, कने परमेशरा री जय-जय कार करदा हुआ सै यीशुये रे पिछे चलीप्या, कने सारेयां लोकें देखीने परमेशरा रा गुणगान कित्या।
\c 19
\s चुंगी लेणे औऴा जक्कई
\p
\v 1 कने फेरी यीशु यरीहो नगरा च प्रवेश करीने ताहली जे उथीते जाई करां था।
\v 2 तां तिथी जक्कई नौंवा रा इक माह्णु था, सै जे रोमी सरकारा रे खातर चुंगी लेणे औऴयां रा सरदार कने खूब पैसे धेल्ले औऴा था।
\v 3 सै यीशुये जो देखणा चांह था, भई सै कुण जेआ। पर लोकां री भीड़ा रिया वजह ने सै तिन्हाजो देखी नीं सक्कया, कांभई सै कदा रा छोटा था।
\v 4 फेरी तिस्सो देखणे खातर सै दौड़ीने सबनीं ते अग्गे गया कने गुलरा रे डाऴा पर जाइने कोहीग्या कांभई यीशु तिसा ई बाटे जाणे औऴा था।
\v 5 ताहली जे यीशु तिसरे नेड़े आया, तां तिन्हे डाल़ा रे उपर जक्कईये जो बैठीरा देक्खया कने तिसरा नौं लेईने हाक पाई, "जक्कई ! छोड़चा ने थल्ले औ! कांभई अज्ज ये जरुरी आ भई हऊं तेरे घरें रहूं।"
\v 6 जक्कई इकदम थल्ले उतरया कने बड़िया खुशिया ने यीशुये जो अपणे घरें लैईग्या।
\p
\v 7 पर मतेयां लोकां जो तिसरी येह गल्ल खरी नीं लगी। सै बुड़बुड़ करने लगे, भई "ये त इक पापीये रे घरें मेहमान बणीने चलीरा !"
\v 8 जक्कईये खड़ीने प्रभू ते बोल़या; प्रभु जी, देक्खा हऊं अपणीया धन-दौलता रा अधा हिस्सा कंगाऴां च बंडी देआं, कने माहराज, तिन्हा-तिन्हा रा जे मैं धोखा करीने लैईरा तिन्हां जो मांह चार गुणा वापस करीने देणा।
\v 9 यीशुये तिस्सो गलाया, "आज्ज इस घरा च छुटकारा आया, इस खातर भई इने माह्णुये अप्पूं जो अपणे इस कम्मा रे जरीये अब्राहम रा पुत्र साबित कित्या।
\v 10 कांभई हऊं, माह्णुये रा पुत्र, इस माह्णुये साई गवाच्छी रे लोकां जो टोऴणे, कने तिन्हा जो बचाणे आईरा।"
\s दस मोहरां रा द्रष्टान्त
\r (मत्ती 25:14-30)
\p
\v 11 यीशु सै जे किछ बोलीरां था, तिस्सो लोकां री भीड़ सुणी करां थी, तां तिने इक्की द्रष्टान्ता च गल्ल कीति, सै यरुशलेम रे नेड़े थे, कांभई लोकां री सोच थी भई परमेशरा रे राज्जा री शुरुआत येब्बां ईं होणे औऴी,
\v 12 यीशुये फेरी इक द्रष्टान्ता च गलाया, "इक अमीर माह्णु किति दूर देशा च चलीया ताकि राजे री पदबी पाईने वापस अपणे देशा च आई जाओ।
\v 13 उत्थी जाणे ते पैहले, तिने अपणे दस दास्सां जो अप्पूं ले सद्दीने गलाया, 'ताहलुआं तक जे हऊं तुहां ने सौगौ नीं आ, तदुआं तक तिने हर इक दास्सा जो लेण-देण करने खातर इक-इक सोने रा सिक्का दित्या।
\v 14 पर तिसरे नगरा च रैहणे औऴे लोक तिसते नफरत करां थे, इस खातर तिन्हे तिसरे पिछे दूतां रे जरीये ब्योरा भेजया भई अहें नीं चाहन्दे भई सै अहांरा राजा बणो।
\p
\v 15 ताहली जे सै राजे री पदबी पाई ने वापस आया, फेरी तिने राजे तिन्हा नोकरां जो सद्दया, तिन्हाजो जे तिने सोने रे सिक्के दितीरे थे। सै जाणना चांह था भई तिस सिक्के ने लेण-देण करीने तिन्हे क्या-क्या कमाया।
\v 16 फेरी पैहले नोकरे आईने अपणे जादा फायदे री गल्ल दस्सी 'महांराज, तुहांरे दितीरे सोने रे सिक्के ते मैं दस होर सोने रे सिक्के कमाये !
\v 17 राजे तिस्सो बोलया, 'शाबास, धन तिज्जो मेरे सच्चे पक्के दास ! तू इक विश्वास लायक सेबक आ। मैं तिज्जो सै जे थोड़ा जेआ दितिरा था, तिस च तू विश्वासी निकऴया। हुण तिज्जो नाम्मा च दस्सां नगरां रा राजपाल बणाया जां।'
\v 18 दूज्जे सेबके अपणे लाभा रे बारे च दस्या 'स्वामी जी, तुहांरे दितिरे सिक्के ते मैं पांज्ज गुणा होर कमाया !'
\v 19 राजे तिस्सो बोलया, 'शाबास, तिज्जो मेरे सच्चे पक्के दास ! तिज्जो पंज्जां नगरां रा राजपाल बणाया जां।'
\v 20 पर तिज्जा दास उतणे ई सिक्के वापस लेईने औंवा जितणे जे तिस्सो दित्तीरे थे कने बोलां, मैं इस्सो सम्भाली ने रखणे खातर रुमाला च बन्हीने लकोईतरा था।'
\v 21 कांभई हऊं तेरते डरां था। तू मजाजा ते इक शक्त माह्णु आ: कने सै चीज जे तेरी नीं, तिसा जो बी तू लेई लेआं, या सै जे तेरा बाहीरा नीं आ, तिस्सो बी तूं लुणि लेआं।'
\v 22 सै राजा तिस पर टूटी ने पैईया, 'ओ बुरे माह्णुआ ! क्या हऊं शक्त आ? जे तूं मेरे बारे च इतणा किछ जाणां था भई हऊं कितणा शक्त आ, कने सै जे मैं नीं बाहीरा हुआं, हऊं तिस्सो बी बढ्ढां,
\v 23 तैं मेरा सै सिक्का किसी जो ब्याजा पर कां नीं दित्या ताकि मेरे वापस औणे पर मिंजो तिसरा किछ ब्याज त मिलदा?'
\v 24 सै दास जे नेड़े खड़ीरे थे, राजे तिन्हाजो हुक्म दित्या, 'इस दास्सा ते सिक्का वापस लैई लो, कने सबनीं ते जादा फायदा तिसरा जे हुईरा, तिस्सो देई दवा।'
\v 25 तिन्हे राजे ने बोलया, 'मालक, तिस दास्सा ले त पैहले तेई दस सोने रे सिक्के !'
\v 26 इस पर राजे बोलया, 'तुहें ठीक बोलया, पर तिन्हाजो सै जे किछ दित्तिरा जे तिसरा इस्तेमाल सै ठीक ढंगा ने करां ये, तिन्हाजो होर बी दित्या जाणा। पर सै जे येढ़ा नीं करदे, तिन्हाले जे थोड़ा बी आ तां सै बी तिन्हाते लेई लित्या जाणा।
\v 27 कने सै जे नीं चाहन्दे भई हऊं तिन्हा पर राज करुं, तिन्हा बैरियां जो, मेरले लेआई ने मेरे सामणे खत्म करी दवा'।"
\s यरूशलेम च बिजय प्रबेश
\r (मत्ती 21:1-11; मरकुस 11:1-11; लूका 12:12-19)
\p
\v 28 इस द्रष्टान्ता जो दसणे ते बाद, यीशु यरुशलेम खौ गया। सै अपणे चेलयां ते मूहरे-मूहरे चलीरे थे।
\v 29 जिस मौके सै जैतून नौंवा रे पहाड़ा पर बसीरे बैतफगे कने बैतनियाह नगरा च पुज्जे, ताहली तिन्हें अपणे दूईं चेलयां जो अग्गे भेजया।
\v 30 यीशुये तिन्हां चेलयां जो गलाया, "पारले गाँवा च जावा, कने गाँवा च दाखल हुंदे ई, तुहांजो इक गधीया रा बच्चा खुन्डा बझीरा मिलणा तिस पर जे हल्तिये तक किन्हीयें बी स्वारी नीं कितीरी हुणी। तिसजो खोली ने येथी ली आवा।
\v 31 जे कोई तुहांते पूछो भई कज्जो खोल्ली रांये, तां सिर्फ इतणा बोलयों, 'प्रभुये जो इसरी जरुरत ई।'
\p
\v 32 फेरी सै चेले ऊथी गये कने तियां जे यीशुये दस्सी रा था, तियां ई गधिया रा बच्चा बझी रा मिलया।
\v 33 कने जिस मौके जे सै तिस्सो खोली रां थे, ताहली तिसरे मालके आईने तिन्हा ते पूछया, "तुहें इस गधिया रे बच्चे जो कजो खोली रां ये?"
\v 34 इस पर चेलयां तिस रियां गल्लां रा इतणा ई जवाव दित्या, "प्रभुये जो इसरी जरुरत ई।"
\v 35 फेरी सै तिस गधिया रे बच्चे जो यीशुये ले ली आये कने अपणे कपड़े तिस बच्चे पर रखे कने यीशुये तिसरी सवारी किति।
\v 36 जिस मौके यीशु यरुशलेम री तरफ जाईरां था, तां लोक अपणे कपड़े यीशुये रीया बाटा च बछांदे जां थे।
\p
\v 37 नेड़े औन्दे हुये ताहली जे सै जैतून नौंवा रे पहाड़ा री तरवाईया ले पुज्जे, तां चेलयां री सारी मण्डली तिन्हा सारयां चमत्कारा रे कम्मा रिया वजह ने सै जे तिन्हे अपणिया अखीं देक्खे थे, खुश हुईने ऊच्चीया अवाजा च परमेशरा रा गुणगान करने लगे।
\q1
\v 38 "भला हो तिस राजे रा, सै जे प्रभुये रे नौंवा ते औवां !
\q2 स्वर्गा च सुख शान्ति, कने उच्चे ते उच्चे समाणा च परमेशरा री जय- जय कार ओ!"
\p
\v 39 लोकां रे तिस दंगला च मौजूद किछ यहूदि याजकें गलाया, "गुरु जी, इस तरीके री गल्लां बोलणे खातर अपणे चेलयां जो थिड़क।"
\v 40 यीशुये तिन्हाजो जवाब दित्या, "जे सै चुपचाप रैये तां किति येढ़ा नी ओ भई बाटा रे पत्थर चीखणे लगी जाओ !"
\s यरूशलेम रे खातर रोण पिट्टण
\p
\v 41 पर जिस मौके यीशु यरुशलेम रे नेड़े आईये कने ताहली जे तिन्हें तिस नगरा जो देखया तां सै रोन्दे हुये गलाणे लगे,
\v 42 आज मेरी कितणी इच्छा ई भई तैं, हां तैंई, इसा शान्तिया री बाटा जो पछयाणी लैया हुन्दा। पर तिज्जो इसारी पछयाण आज बी नीं हुई! हुण त बड़ी देर हुई चुक्कीरी, कने हुण शान्ति तेरते लुकोई तरी।
\v 43 कांभई सै दिन औणे तिस मौके जे तेरे दुशमणां तेरे खातर चहुं पासयां ते मुशिवतां खड़ी करनियां।
\v 44 तिन्हा तेरा कने तेरे सौगी तेरे बच्चयां रा नौं मिट्टिया च मलाई देणा, कने तेरे बैरियां तिस रिया जगह पर इक बी पत्थरा पर पत्थर नीं छडणा, कांभई छुटकारा पाणे रा सै मौका जे परमेशरे तिज्जो दितिरा था, तिसते तैं मुंह फेरया।"
\s मन्दरा रे बेपारियां रा निकाऴया जाणा
\r (मत्ती 21:12-17; मरकुस 11:15-19; यूहन्ना 2:13-22)
\p
\v 45 फेरी यीशु मन्दरा च जाईने, तिथी मौजूद दूकानदारां जो बाहर नकाऴी देआं।
\v 46 तिने गलाया, "पवित्र शास्त्रा च लिखीरा, 'मेरा मन्दर प्रार्थना रा घर हुणा, 'पर तुहें ये चोरां रा अड्डा बणाई तरा।"
\v 47 इसते बाद सै हर रोज मन्दरा च उपदेश करने लगया। पर मुखिये याजकां, धर्मशास्त्री कने मुखिये, यीशुये जो मारने री तरकीब सोचणे लगे।
\v 48 पर कोई बी तरकीब नीं नकाऴी सक्के; कांभई प्रभु सै जे किछ गलां थे, लोक तिन्हारी इक्की-इक्की गल्ला जो बड़िया गौरा ने सुणां थे।
\c 20
\s यीशुये रे अधिकारा रा स्वाल
\r (मत्ती 21:23-27; मरकुस 11:27-33)
\p
\v 1 इक दिन येढ़ा हुया भई ताहली जे यीशु मन्दरा च लोकां जो उपदेश देईरा था कने खुशखबरी सणवाई करां था, तां तिस वगत मुखिये याजक कने शास्त्री, बजुर्गां सौगी तिन्हा ले आईने खड़ीये;
\v 2 कने यीशुये ते पुछया, भई अहांजो दस्स तू इन्हां काम्मां जो किस अधिकारा ने करां, कने सै कुण आ, तिने जे तिज्जो ये अधिकार दितीरा?
\v 3 तिने तिन्हांजो जवाव दित्या, "हऊं बी तुहांते इक स्वाल पूछां, पैहले तिसरा जवाव देवा !
\v 4 यूहन्ने जो वपतिस्मा देणे खातर किनें अधिकार दित्या, परमेशरे दित्या था या माह्णुयें दित्या।"
\v 5 फेरी सै अप्पूं बाटियें गलाणे बोलणे लगे। "जे अहें इसने येढ़ा गलांगे भई परमेशरे दित्या था, तां तिस बोलणा भई फेरी तुहें तिस पर कां नीं विश्वास कित्या।
\v 6 कने जे अहें इसने गलांगे भई सै सिर्फ माह्णुयें दितीरा, तां तिन्हा लोकां अहां पर पत्थर मारने, कांभई ये सचमुच जाणां ये भई यूहन्ना इक भविष्यवक्ता था।"
\v 7 इस खातर तिन्हे जवाव दित्या, "अहें नीं जाणदे।"
\v 8 तिन्हा रिया इसा गल्ला पर यीशुये गलाया, "तां तुहांजो हऊं बी नीं दस्सी सकदा, भई इस कम्मा जो हऊं किस अधिकारा ने करां।"
\s दुष्ट किसानां रा द्रष्टान्त
\r (मत्ती 21:33-46; मरकुस 12:1-12)
\p
\v 9 फेरी यीशुये लोकां जो येह द्रष्टान्त दित्या: "भई किसी माह्णुये अंगूरां रा बगीचा लगाया, कने किसानां जो तिसरा ठेका देईने कईयां दिनां खातर अप्पूं दूज्जे मुलखा चली आ।
\v 10 ताहली जे अंगूर चुगणे रा वगत आया, तां तिने अपणे इक्की नोकरा जो अंगूरां चा ते अपणा हिस्सा लेणे खातर भेजया। पर तिन्हे किसानें तिस्सो मारी कुट्टी ने खाली हत्थ भेजीत्या।
\v 11 फेरी तिने जमीनदारे इक होर नोकर भेजया, कने तिस सौगी बी तिन्हे येढ़ा ई बरताव कित्या, तिसजो बी मारया कुट्टया कने बेज्जत करीने खाली हत्थ वापस भेजीत्या।
\v 12 बाद बिच तिने जमीनदारे अपणा तिज्जा नोकर भेजया, पर तिन्हे किसानें तिसजो बी घायल करीने खाली हत्थ बाहर कडीत्या।
\v 13 बगीचे रे मालके बोलया, हुण हऊं क्या करुं? हऊं अपणे मुन्डुये जो तिन्हाले भेजगह, हुई सक्कां भई सै तिसरी ईज्जत करो।'
\v 14 पर जिस मौके किसानें तिसरे मुन्डुये जो देखया, तां सै अप्पूं चीं ये गलाणे लगे, 'देक्खा, इस बगीचे रा वारस आई करां। जे अहें इस्सो मारी देईये तां इसरी सारी जायदात अहां री हुई जाणी !
\v 15 कने तिन्हे सै बगीचे ते रगड़ीने बाहर कड्डया कने मारीत्या।" फेरी यीशुये तिन्हाते पुछया, "तुहांजो क्या लगां? तिस बगीचे रा मालक तिन्हा किसानां ने केढ़ा बरताव करगा?
\v 16 हऊं दस्सां, तिस आईने तिन्हा किसानां जो मारी ने खत्म करी देणा, कने अंगूरां रा बगीचा किसी होरी किसानां ले सम्भाल़ी देणा।" येढ़ा सुणीने तिन्हे बोलया, "परमेशर येढ़ा कदी नीं करो।"
\v 17 यीशुये तिन्हां खा देखया कने गलाया, "तां फेरी पवित्र शास्त्रा च ये क्या लिखीरा ? तिस पत्थरा जो जे राज मिस्त्रियें बेकार समझी ने कन्डे करी तरा था, सै ई पत्थर हुण कुणे रा सिरा हुई गरा।'
\v 18 सै जे कोई तिस पत्थरा पर रुहढ़गा तिस चकनाचूर हुई जाणा, कने तिसरे गास जे सै पत्थर पौंहगा, सै तिस जिगल़ी देणा।"
\s कैसरा जो कर देणा
\r (मत्ती 22:15-22; मरकुस 12:13-17)
\p
\v 19 शास्त्रियें कने मुखिये याजकां तिस बेले जे येह द्रष्टान्त दित्या, तां सै इकदम तिस्सो पकड़ना चांह थे, कांभई सै जाणीये भई यीशु अहांरी तरफ इशारा करीरां भई इस द्रष्टान्ता रे करसाण अहें लोक ये, पर सै लोकां ते डरां थे।
\v 20 सै सही मौके रिया तलाशा च थे, इस खातर तिन्हे अगवेयां किछ जसूसां जो धर्मी माह्णुआं रे भेषा च भेजया भई यीशुये री कोई येढ़ी गल्ल पकड़ा तिसरी शिकायत जे अहें राज्यपाल़ा ने करी सक्को ताकि सै तिसजो गिरफतार करी लो।
\v 21 तिन्हे जसूसें बोलया, 'गुरु जी, अहें जाणां ये भई तू ठीक बोलां कने सखां बी आ, कने न त किसी ने कोई भेद भाव रक्खां, पर तुहें सच्चाईया ने परमेशरा रा रस्ता दस्सां ये।
\v 22 अहां जो येढ़ा दस्सा: भई क्या कैसरा जो कर देणा ठीक आ कि नीं?"
\v 23 यीशु तिन्हा रिया चलाकिया जो जाणीया कने तिन्हा जो गलाया,
\v 24 "तुहें मिंजो इक सिक्का दस्सा। फेरी तिन्हा ते पूछया, "इस सिक्के पर किसरा नौं कने फोटू आ ?" तिन्हे बोलया, "कैसरा रा।"
\v 25 यीशुये बोलया, तां ठीक आ, सै जे कैसरा रा, सै कैसरा जो दवा। पर सै जे परमेशरा रा तिस्सो परमेशरा जो ई दवा।"
\v 26 सै लोकां रे सामणे इसा गल्ला च तिस्सो पकड़ी नीं सक्के, पर सै जसूस यीशुये रे जवावां ते रेहान रेईने, चुप हुईये।
\s जिन्दा हुणा कने ब्याह
\r (मत्ती 22:23-33; मरकुस 12:18-27)
\p
\v 27 फेरी सदूकी सै जे बोल्लां भई मरीरयां रा ज्यून्दा होणा त हाया ई नीं आ। तिन्हा चाते कितणयां तिसले आईने पूछया।
\v 28 भई "गुरु जी, मूसे अहां जो ये कनून दितिरा भई जे किसी रा भाई अपणीया जनाना रे जिन्दा हुन्दे हुये बिणा सन्ताने मरी जाओ, तां तिसरा भाई तिसरिया विधवा जो ब्याई ने अपणे भाईये खातर, तिसाते बच्चा पैदा करी सक्कां।'
\v 29 तां येढ़े ई सात्त भाई थे, सब्बीं ते बड्डे भाईये रा ब्याह हुया कने सै बगैर बच्चयां तेई मरीया।
\v 30 तिसरे दुज्जे भाईये तिसा विधवा ने ब्याह कित्या, पर सै बी बिणा वच्चयां तेई मरीया।
\v 31 फेरी तिज्जे भाईये बी तिसा विधवा ने व्याह कित्या कने सै बी बिणा संतान ई मरया इसा रितिया ने सत्तां रे सत्त भाईयें तिसा जनाना ने व्याह कित्या पर सै सब बिणा किसी बच्चे तेई मरी मुकीये।
\v 32 बाद च सै विधवा जनाना बी मरीगी।
\v 33 हुण अहां जो येढ़ा दस्सा, जिस मौके जे सै सारे ज्यून्दे होणे, तां सै किसरी जनाना मन्नी जाणी? काँभई सत्तें भाईयें तिसा ने ब्याह कितीरा था!"
\v 34 यीशुये तिन्हां ते बोलया, "ब्याह त इस संसारा च लोकां रे खातर आ।
\v 35 पर औणे औऴे जुगा च येढ़ा किछ नीं होणा, कांभई सै जे मरी मुकीगरे तिन्हां चाते ज्यून्दे होणे रे लायक लोक, ताहली जे ज्यून्दे होणे, तिस जुगा च लोकां ना त ब्याह करने, कने ना जनानां ब्याह च दित्तियां जाणियां।
\v 36 कने तिन्हा फेरी कदीं नीं मरना, कांभई येढ़िया हालता च सै स्वर्गदूतां रे बराबर हुणे, कने नौंये जीवना च भीं ते ज्यून्दे कितिरे परमेशरा रे पुत्र होणे।
\v 37 पर इसा गल्ला जो भई मुईरे ज्यून्दे हुई जायें: मूसे बी बऴदे हुये बुटड़ेयां री कहाणिया च प्रगट कित्या भई सै प्रभुये जो 'अब्राहम रा परमेशर, कने इसहाक रा परमेशर कने याकूब रा परमेशर' बोल्लां।
\v 38 परमेशर त मुड़दयां रां नीं पर ज्यून्दया रा परमेशर आ: कांभई तिसरे निकट सारे ज्यून्दे ई हाये।"
\v 39 फेरी ये सुणीने शास्त्रियां चा ते कितणयां बोलया, भई "गुरु जी, तुहें ठीक गलाया।"
\v 40 इसते बाद दूज्जी दफा किसी जो प्रभुये ते किछ बी पूछणे री हिम्मत नीं पैई।
\s मसीह किसरा पुत्र आ
\r (मत्ती 22:41-46; मरकुस 12:35-37)
\p
\v 41 फेरी यीशुये तिन्हांते पूछया, "मसीह जो दाऊद री सन्तान कां करी ने बोल्लां यें ?
\v 42 कांभई दाऊद खुद भजन संहिता रिया कतावा च बोल्लां: भई 'प्रभुये मेरे प्रभु जो गलाया,
\v 43 तू मेरे दायें हत्था खा बैठ, तदुआं तक जे हऊं तेरे दुशमणां जो तेरे पैरां रे हेठ नीं करी दूं।'
\v 44 दाऊद मसीह जो अपणा प्रभु बोल्लां; इस खातर मसीह केवल दाऊद री संतान ई नीं पर प्रभु बी आ
\s शास्त्रियां ते खबरदार
\r (मत्ती 23:1-36; मरकुस 12:38-40)
\p
\v 45 ताहली जे सारे लोक ये गल्लां सुणीरां थे, तां यीशुये अपणे चेलयां ने बोलया।
\v 46 इन्हां शास्त्रियां ते चौकस रौआ, तिन्हांजो लम्मे-लम्मे चोगे पहनी ने घूमणा खरा लगां। कने तिन्हा जो जे बजारां च नमस्कार, कने प्रार्थना रे घरां च खास आसण, कने धाम्मां च खास जगह प्यारी लगां ई।
\v 47 सै विधमा रा घर बार लूटी लैं, कने सै लोकां जो दसणे खातर बड़िया देरा तक प्रार्थना करदे रैयें: कने इसा ई वजह ने तिन्हाजो बड्डी ते बड्डी सजा भुगतणे पौणी।"
\c 21
\s कंगाऴ बिधबा रा दान
\r ( मरकुस 12:41-44)
\p
\v 1 जिस वगत यीशु मन्दरा च था, तिन्हे अमीरां जो दान पेटिया च दान पांदे देखया।
\v 2 कने तिने इक कंगाऴ विधमा जो बी तिस च दो दमड़ियां पांदे देखया।
\v 3 फेरी तिन्हें गलाया; हऊं तुहांने सच्च बोलां भई इस कंगाऴ विधमे सब्बीं ते जादा दान दित्या!
\v 4 कांभई तिन्हें सारयां अपणी तिसा कमाईया चा ते थोड़ा जेआ दान दित्या तिसरी जे तिन्हा जो जरुरत नीं थी, पर इस कंगाऴ विधमे त, अपणी जिन्दगीया री सारी कमाई पाईती।"
\s मन्दरा रे बिनाशा री भबिष्यबाणी
\r (मत्ती 24:1,2; मरकुस 13:1,2)
\p
\v 5 कुछ लोक मन्दरा रे बारे च गलाई रां थे भई येह कितणे बांकयां पत्थरां ने कने परमेशरा जो अर्पण किति री मन्नतां री भेंटां ने कियां सजाई रा, तां यीशुये बोलया;
\v 6 "सै दिन औणे, तिन्हा च येह सब कुछ जे तुहें देखया रांये, तिन्हा चा ते इसा जगह पर इक बी पत्थर पत्थरां रे उपर नीं बचणा सै जे रड़वाह्य्या नीं जाणा।"
\s संकट कने कऴेश
\r (मत्ती 24:3-14; मरकुस 13:3-13)
\p
\v 7 तिन्हे यीशुये ते पुछया, "गुरु जी, येह सब गल्लां कदीं होणी? कने ताहली जे येह गल्लां पूरी होणे औऴी होणी तां तिसरे क्या संकेत होणे?"
\v 8 तिने बोलया, "चौकस रौआ, किति भरमाये नीं जाओ, कांभई मतेयां मेरे नौंवा ते औणा कने बोलणा भई 'हऊं मसीह आ' कने सौगी जो येढ़ा बी बोऴणा, 'वगत नेड़े आई पुज्जया।' पर तुहें तिन्हांरे पिछे देक्खां चली जान्दे।
\v 9 कने ताहली जे तुहें लड़ाईयां कने दंगयां री चर्चा सुणो, तां डरी नीं जायों; कांभई इन्हा गल्लां रा पहले होणा जरुरी आ; पर तिस वगत इकदम अंत नीं होणा।"
\p
\v 10 फेरी तिने तिन्हाने बोलया, " भई जाति जातिया पर कने राज्य-राज्य पर हमला करना,
\v 11 मतियां जगहां पर हिल्लण होणे, कने जगह- जगह नकाऴ पौणे, महामारी फैलणी, कने अंबरा च डराबनियां गल्लां हुणीयां होर बड्डे-बड्डे चिन्ह प्रगट होणे।
\v 12 पर इन्हा सारियां गल्लां ते पहले, तिन्हा मेरे नौंवा रिया वजह ने तुहें पकड़ने, कने सताणे, पंचैतीं च घसीटीने जेलां च पाणे, कने राजेयां कने हाकिमां रे सामणे लैई जाणे।
\v 13 ये तुहां रे खातर गवाही देणे रा मौका हुई जाणा।
\v 14 इस खातर अपणे-अपणे मना च ठाणी रखा भई अहांजो पहले ते ई उत्तर देणे री चिन्ता नीं करनी चाहिन्दी।
\v 15 कांभई मांह् तुहां जो येढ़े बोल कने येढ़ा ज्ञान देणा भई तुहांरा कोई बी बरोधी तुहांरा सामना करी ने येढ़ा नी बोली सक्को भई तुहें गलत ये।
\v 16 येथी तक भई तुहांरे सगे सबन्धी, तुहां रे माता-पिता, भाई बैहण, रिश्तेदारां कने मित्रां बी तुहें पकड़वाणे, कने तुहां चा ते कुछ लोकां जो मारी बी दित्या जाणा।
\v 17 मेरे नौंवा रिया वजह ने सारे लोकां तुहां ते नफरत करनी।
\v 18 पर तुहांरे सिरा रा इक बाऴ तक बेंगा नीं होणा।
\v 19 जे तुहें शब्र रखीने टिक्कीरे रैहन्गे तां तुहां अपणी जिन्दगी बचाई रखणी।
\s यरूशलेम रे खातमे री भबिष्यबाणी
\r (मत्ती 24:15-21; मरकुस 13:14-19)
\p
\v 20 कने ताहली जे यरुशलेम तुहांजो दुश्मणां री सेना ने घिरीरा दिखणा, तां जाणी लेओं भई तिसरे नाश हुणे रा दिन नेड़े आई पुज्जी रा।
\v 21 तिस बेले सै जे यहूदिया प्रदेशा च हुंगे, सै पहाडां पर नट्ठी जायों, कने सै जे यरुशलेम बिच हुणे सै तिथि ते बाहर चली जायों, कने सै जे नगरा ते बाहर होणे सै नगरा च नीं जाओ।
\v 22 कांभई सै दिन परमेशरा रे बदला लेणे रे येढ़े दिन होणे, तिन्हा च जे पवित्र शास्त्रा री लिखी रियां सारी गल्लां पूरी हुई जाणीयां।
\v 23 तिन्हां जनानां खातर ये कितणी बुरी गल्ल होणी सै जे तिन्हां दिनां च भारहत्थी कने दुध प्यान्दी हुणियां, कां भई तिस देशा पर बड़ा कऴेश कने यहूदी लोकां पर परमेशरा री बड़ी क्रोपगी होणी।
\v 24 तिन्हा जो बेरहमिया ने तलवारा ने मारया जाणा या तिन्हा जो गुलाम बणाई ने सारयां देशां च भेजी दित्या जाणा; कने यरुशलेम पर दूज्जी जातिया रे लोकां तदुआं तक राज करना तदुआं तक जे तिन्हारा वगत पूरा नीं हुई लो, तिन्हां रे जरिये यरुशलेम दरड़या जाणा।
\s माह्णुये रे पुत्रा रा भीं ते औणा
\r (मत्ती 24:29-31; मरकुस 13:24-27)
\p
\v 25 अम्बरा च हैरान करने औऴी गल्लां हुणी; सूरज चान्द कने तारयां च चिन्ह सुझणे, कने थल्ले जमीना री सारी जातियां पर विपत्तियां औणी कने समुद्रा री उथल-पुथला जो देखी ने लोकां डरी जाणा।
\v 26 डरा रे कारण संसारा पर औणे औऴी विपत्तियां जो देखी ने, मतयां लोकां री हिम्मत टुटी जाणी, कांभई अम्बरा री शक्तियां हिलणियां।
\v 27 फेरी सारयां लोकां माह्णुये रे पुत्रा जो अपणी शक्ति कने बड्डिया समर्था ने बदऴां पर औंदे देखणा।
\v 28 ताहली जे येह गल्लां होणे लग गियां, तां अपणा सिर चक्की ने अंबरा खा देखयों, कांभई ताहली तुहांरी मुक्ति नेड़े हुणी।"
\s दागले रे डाऴा रा उदाहरण
\r (मत्ती 24:32-35; मरकुस 13:28-31)
\p
\v 29 फेरी यीशुये तिन्हाजो इक द्रष्टान्त बोलया, "दागले रे डाऴा कने वाकी होरी डाऴां जो देखा।
\v 30 जिस मौके तिन्हा ते कुम्बऴ निकलां ये, तां तुहें अपणे आप जाणी लेआंये भई गर्मीया रा मौसम औणे औऴा।
\v 31 तियां ई ताहली जे तुहें इन्हा गल्लां जो हुन्दे देखो, तां जाणी लेओं भई परमेशरा रा राज औणे औऴा।
\v 32 हऊं तुहांने सच्च बोलां, भई तदुआं तक जे येह सारी गल्लां पूरी नीं हुई जान्दी, इसा पीढ़ीया रा खात्मा नीं होणा।
\v 33 जमीन कने असमाण खत्म हुई जाणे, पर मेरा वचन कदीं नीं टऴणा।
\s जागदे रौआ
\r (मत्ती 24:36-44; मरकुस 13:32-37 )
\p
\v 34 इस खातर साबधान हुई ने रौआ! किति तुहें इक लापरवाह, शराबा च डुब्बी रे, कने जिन्दगिया री फिक्रां च फसी रिया दशा च मिंजो नीं मिलयों, किति येढ़ा नीं हो भई सै दिन इक फन्दे साई अचानक तुहां पर नीं आई पौ।
\v 35 सै जे कोई इसा जमीना पर आ, तिन्हा पर सै दिन जरुर औणा।
\v 36 हर पल चुश्त रौआ कने प्रार्थना करदे रौआ भई तुहें इन्हा सारियां गल्लां ते, सै जे होणे औऴियां, बचणे री ताकत पाई सक्को, कने अपणे आत्म विश्वासा सौगी माह्णुये रे पुत्रा रे सामणे खड़े होणे लायक बणी सक्को।"
\p
\v 37 हर रोज यीशु मन्दरा च जाईने उपदेश देआं था, कने संझके जुन्ना उथी ते निकली ने जैतून नौंवा रे पहाड़ा पर रात वितां था।
\v 38 हर रोज तड़के उठी ने मते लोक तिन्हा जो सुणने खातर मन्दरा च कट्ठे हुआं थे।
\c 22
\s यीशुये रे खलाफ शाजिस रचणा
\r (मत्ती 26:1-5; मरकुस 14:1,2; यूहन्ना 11:45-53)
\p
\v 1 बिणा मलेड़े औऴा रोटियां रा त्योहार, तिसरी पैहल जे फसह उत्सव ते हुआं ई, नेड़े आई गरा था।
\v 2 तिस बेले मुखिये याजक कने शास्त्री यीशुये जो मारने री शाजिस रचणे च व्यस्त थे, पर सै लोकां ते डरां थे।
\s यहूदा रा धोखा देणा
\r (मत्ती 26:14-16; मरकुस 14:10,11)
\p
\v 3 फेरी शैतान यहूदा इस्करियोती च समाईया, सै जे यीशुये रे बारा चेलयां चा ते इक चेला था।
\v 4 सै मुखिये याजक कने मन्दरा री रखवाऴी करने औऴे मुखियां ले गया ताकि यीशुये जो पकड़ाणे रे सब्बीं ते बेहतर तरीके री गल्ल बात करी सक्को।
\v 5 यहूदा री इस सहायता रे करने ते सै बड़े खुश हुये, कने तिन्हें तिस्सो नाम्मां च पैसे देणे रा बी बादा कित्या।
\v 6 सै तिन्हारे इस बादे ते सहमत हुईया, कने तदुआं ते ई सै यीशुये जो पकड़ाणे रे येढ़े मौकयां री तलास करने लगया भई जिस वगत जे यीशुये रे नेड़े मते लोक नीं हो, तिस बेले हऊं यीशुये जो चुपचाप पकड़वाई सक्को।
\s चेलयां सौगी फसह री अन्तिम धाम
\r (मत्ती 26:17-25; मरकुस 14:12-21; यूहन्ना 13:21-30)
\p
\v 7 फेरी बिणा मलेड़े री रोटिया रे त्योहारा रा सै दिन आया, तिस दिन जे फसह रे भेडुये री बऴी चढ़ाणा जरुरी था।
\v 8 यीशुये पतरस कने यूहन्‍ने जो येह बोली ने अग्गे भेजया, भई "जाईने अहां रे खातर फसह रे खाणे री तैयारी करा, ताकि अहें सौगी बैठी ने खाई सक्को।"
\v 9 तिन्हे यीशुये ते पूछया, "तुहें किती चायें भई अहें खाणा बणाईये?"
\v 10 यीशुये जवाव दित्या, "तुहां रे यरुशलेम च दाखल होन्दे ई, उथी तुहां जो पाणीये रा घड़ा चक्की रा इक माह्णु मिलणा। तिस घरा च जे सै जाओ; तुहें तिसरे पिछे चली जायों।
\v 11 तिस घरा रे मालका ते पूछयों, 'गुरुये तेरते पुछीरा, भई सै मेहमानां रा कमरा किति आ तिस च जे हऊं अपणे चेलयां ने फसह रा खाणा खाई सक्कूं?'
\v 12 तिस तुहांजो उपरलिया तरफा जो लेई जाणा तिथी जे इक बड्डा कमरा पहले ते ई सजी रा सजाई रा हुणा। तुहांरे खातर सै ई जगह होणी, कने तिथी तुहें फसह रा खाणा बणायों।"
\v 13 फेरी सै चेले तिस नगरा जो गये कने तेढ़ा जे यीशुये तिन्हा ने बोलीरा था, सब कुछ तियां ई पाया कने तिथी तिन्हे फसह रा खाणा बणाया।
\s प्रभु-भोज
\r (मत्ती 26:26-30; मरकुस 14:22-26; 1 कुरिन्थियां 11:23-25)
\p
\v 14 ताहली जे सही मौका आया, यीशु अपणे बारह चेलयां सौगी मेजा पर खाणा खाणे बैठे।
\v 15 यीशुये तिन्हाने बोलया, "हऊं बड़िया बेसवरिया ने इसा घड़िया रिया निहाल्पा च था भई मेरा दु:ख भोगणे रा वगत औणे ते पहले तुहांने सौगी बैठी ने फसह रा खाणा खाऊं।
\v 16 कांभई हऊं तुहां ने सच्च बोलां, भई तदुआं तक जे परमेशरा रे राज्जा च फसह रे त्योहारा रा मकसद पूरा नीं हुई जाओ, तदुआं तक मांज इसजो नीं खाणा।"
\v 17 फेरी यीशुये प्याल्ला लेया कने पिता परमेशरा रा धन्यावाद करने ते बाद बोलया, इस प्याल्ले जो लेईने इक दूज्जे च बन्डी लौआ।
\v 18 ताहलियां तक जे परमेशरा रा राज नीं आओ, तदुआं तक मांज अज्जा ते अंगूरा रा रस कदीं नीं पीणा।"
\v 19 फेरी तिन्हे रोटी लेई; कने परमेशरा रा धन्यावाद करी ने तोड़ी, फेरी अपणे चेलयां जो येढ़ा गलांदे हुयां दिति, "येह मेरी देह ई सै जे तुहांरे खातर दिति जांयीं, इसाजो खावा कने मिंजो याद करने खातर येढ़ा ई करया करा।"
\v 20 खाणा खाणे ते बाद तिन्हे अंगूरां रे रस्सा रा इक होर कटोरा लेआ कने बोलया, "येह अंगूरा रा रस्स परमेशरा रिया तरफा ते, तिन्हा रे नये बादे रा प्रतीक आ, कने येह येढ़ा करार आ तिस पर हऊं अपणा खून बगाई ने तुहांरे खातर मोहर लगाणे औऴा।
\v 21 पर इस मेचा पर अहां च इक येढ़ा माह्णु बैठीरा, तिस जे हऊं पकड़वाणा।
\v 22 माह्णुये रे मुण्डुये जो त परमेशरा रिया योजना रे मुताबिक मरना ई हाया, पर लाणत ई तिस माह्णुये पर तिस जे सै पकड़वाणा!"
\v 23 फेरी सै चेले अप्पूं चियें इक दूज्जे ते पूछणे लगे भई अहां चा ते कुण आ सै जे येढ़ा करी सक्कां?
\s बड्डा कुण? इस पर बैहस
\p
\v 24 सै अप्पूं चियें येह बी स्वाल करने लगे भई तिन्हा चा ते सब्बीं ते बड्डा कुण आ?
\v 25 यीशुये तिन्हा ने गलाया, "गैर यहूदियां रे राजा कने बड्डे-बड्डे नेते अपणे लोकां पर हक जमाई ने रखां ये, कने अप्पूं जो लोकां रा मित्र बुलवाणा चायें।"
\v 26 पर तुहें तेढ़े नीं हुयों बल्कि तुहां च सै जे सब्बीं ते बड्डा ओ तिस्सो सब्बीं ते छोटे साई बणी ने रैहणा चाहिन्दा कने सै जे मुखिया ओ तिस्सो सेवक बणी ने रैहणा चाहिन्दा।
\v 27 आमतौर पर मालक मेचा पर बैठी ने रोटी खायें कने तिसरे सेवक तिसरिया सेवा च रैयें, पर मेरने येढ़ा नीं आ! कांभई हऊं तुहांरे बिच तुहांरे सेवका साई आ।
\p
\v 28 पर तुहें सै ये तिन्हे जे मेरयां मतेहान्नां च मेरा साथ दिति रा।
\v 29 इस खातर तियां जे मेरे पिते मिंजो इक राज्य दिति रा, तियां ई हऊं बी तुहां जो हक देआं ताकि,
\v 30 तुहें तिस राज्य च मेरे मेचा पर खाई पी सक्को, कने तुहें सिहासणां पर बैठी ने इस्राएल रे बारह गोतां रा फैसला करगे।
\s पतरस रे इन्कारा रा भबिष्यबाणी
\r (मत्ती 26:31-35; मरकुस 14:27-31; यूहन्ना 13:36-38)
\p
\v 31 "प्यारे शमौन! देख, शैताने तुहां सारयां लोकां जो कणका साई छंडणे खातर मंगी लैईरा।
\v 32 पर शमौन, प्रार्थना च मैं तेरे खातर बिनती किति भई तेरा विश्वास टुटी नीं जाओ, इस खातर ताहली जे तू पश्चाताप करी ने मेरले वापस आई जाओ, ताहली अपणे भाईयां जो बी विश्वासा च मजबूत कने पक्का करयां।"
\v 33 पर पतरसे गलाया, "प्रभु जी, हऊं तुहां ने जेल़्ला जाणे कने तुहां सौगी मरने खातर बी तैयार आ।"
\v 34 फेरी यीशुये तिसने गलाया, "पतरस, हऊं तेरने बोलां भई तदुआं तक जे तू तिन्न बार मेरा इन्कार नीं करी लेंगा भई हऊं तिस्सो नीं जाणदा', तदुआं तक आज्ज कुकड़ा बांग नीं देणी।"
\s बटुआ, झोऴी कने तलबार
\p
\v 35 फेरी यीशुये अपणे चेलयां ते पूछया, "जिस बेले मैं तुहां जो खुशखवरिया रा प्रचार करने खातर बाहर भेजया, कने तुहां ले पैसा नीं था, झोऴी नीं थी, कने नां त कपड़यां री कोई होर जोड़ी थी; तां क्या तुहांजो किसी चीजा री कमी महसूस हुई?" तिन्हे बोलया, "किसी बी चीजा री नीं।"
\v 36 फेरी यीशुये गलाया, "पर हुण, अप्पूं सौगी झोऴी कने पैसे रखी लौआ कने जे किसी ले तलवार नीं तां सै अपणे कपड़े बेच्ची ने इक तलवार खरीदी लो!
\v 37 कांभई हऊँ तुहां जो दस्सां भई पवित्र शास्त्रा च सै जे लिक्खीरा: तिस्सो अपराधियां ने सौगी गिणया, येह मेरे बारे च किति री भविष्यवाणी थी, हुण तिसारा मांह् च पूरा होणा जरूरी आ; कांभई मेरे बारे च सै जे कुछ लिखीरा, सै सब कुछ पूरा होणा।"
\v 38 चेलयां बोलया, प्रभु, अहां ले येथी दो तलवारां इयां।" यीशुये तिन्हा ने बोलया, "बड़ियां!
\s जैतून रे पहाड़ा पर यीशुये री प्राथना
\r (मत्ती 26:36-46; मरकुस 14:32-42)
\p
\v 39 फेरी सै उथी ते उठी ने हर रोज्जा साई जैतून पहाड़ा पर गया। कने तिसरे चेले बी तिस रिया सौगी चलीपे।
\v 40 ताहली जे सै तिसा जगह पूज्जे तां यीशुये तिन्हा ने गलाया, "प्रार्थना करा भई तुहां जो इम्तेहाना च नीं पौणे पौ।"
\v 41 सै चेलयां ते थोड़े जे दूर गये कने गोडयां रे भार प्रार्थना करने लगे,
\v 42 "परम पिता, जे तुहें चाहो तां, इस प्याल्ले जो माते दूर करी दे। तां बी मेरी नीं पर तुहांरी ई इच्छा पूरी ओ।"
\v 43 फेरी स्वर्गा ते इक दूत आया, कने तिने यीशुये जो सामर्थ दिति।
\v 44 यीशु बड़े बेचैन हुई ने प्रार्थना करने लगे। तिन्हारे आत्मा रा दर्द इतणा बधी या भई तिन्हा रा परसीन्ना खून्ना रे टेपयां साई जमीना पर टपकणे लगया।
\v 45 फेरी सै प्रार्थना ते उठीने अपणे चेलयां ले गये, पर दुखा रिया वजह ने सै दवास हुई ने सुतिरे दिखे।
\v 46 यीशुये तिन्हाते पूछया, "तुहें कजो सुतिरे? उठा कने प्रार्थना करा, भई तुहें किसी इम्तेहाना च नीं पौ।"
\s प्रभु यीशुये जो धोखे च पकड़ना
\r (मत्ती 26:47-56; मरकुस 14:43-50; यूहन्ना 18:3-12)
\p
\v 47 यीशु हल्तियें बोली ई करां था, ताहली लोकां री इक बड्डी भीड़ तिस्सा जगह आई पूज्जी। तिन्हा बारह चेलयां चा ते इक, तिसरा नौं जे यहूदा था, तिसा भीड़ा ते मूरे-मूरे चलीरा था। यहूदा यीशुये जो चूमणे खातर तिसरे नेड़े आया।
\v 48 फेरी यीशुये तिसने बोलया, "यहूदा, इक चूम्मे रे जरिये तू माह्णुये रे पुत्रा जो कियां धोखा देई सक्कां?"
\v 49 सै जे कुछ होणे औऴा था, तिस्सो देखी ने यीशुये रे साथियें बोलया, "प्रभु जी, क्या अहें इन्हाजो तलवारी ने वार करिये?"
\v 50 कने तिन्हा चा ते इक्की अपणी तलवार मुखिये याजका रे दासा पर चलाई कने तिसरा दायां कान्न बड्डी तया।
\v 51 पर यीशुये गलाया, "बस, हुण बड़ा हुईया!" कने यीशुये तिसरे कन्ना ने छोईने तिसजो ठीक कित्या।
\v 52 फेरी यीशुये तिस पर हमला करने आईरे मुखिये याजकां, मन्दरा रे रखवाऴयां रे मुखियां जो, कने बजुर्गां जो गलाया, "क्या हऊं कोई चोर या डाकु आ, भई तुहें मिंजो पकड़ने खातर तलवारां कने डन्डे लेईने आईरे?
\v 53 ताहली जे हऊं हर रोज मन्दरा च तुहांने सौगी हुआं था, तां तुहें तिस वगत मिंजो कां नीं पकड़या? पर ये तुहांरा वगत आ, सै वगत, ताहली जे नेहरे री ताकत काम्म करां ई।"
\s पतरसा रा इन्कार
\r (मत्ती 26:57,58,69-75; मरकुस 14:53,54,66-72; यूहन्ना 18:12-18,25-27)
\p
\v 54 तिन्हे यीशु पकड़या कने मुखिये याजका रे घरें लेईये, कने पतरस दूर ई दूर तिन्हा रे पिछे चलीरा था।
\v 55 पहरेदारें अंगणा च आग बाऴी कने तिसारे चहूं पासयां बैठीये, कने पतरस बी तिन्हारे बिच जाईने बैठीया।
\v 56 इक दासिये अग्गी रिया लोई च तिस्सो बैठीरा देखया, कने सै तिस खा निहारदी रैई। तिसे बोलया, "ये माह्णु त यीशुये रे चेलयां चा ते इक आ!"
\v 57 पतरसे इसा गल्ला ते नां किति कने बोलया, "नारी, हऊं त तिस्सो जाणदा तक नीं आ!"
\v 58 थोड़िया देरा बाद, इक होर माह्णुये तिसखा देखया कने गलाया, "तू त तिन्हा चाते इक आ!" पतरसे तिसने बोलया, "भाई जी, हऊं तिन्हा चाते नीं आ!"
\v 59 तकरीवन इक घन्टे बाद इक होर माह्णुये जोर देईने बोलया, "पक्का, येह बी त तिस सौगी था; कांभई ये बी गलीली आ।"
\v 60 पर पतरसे गलाया, "भाई जी, हऊं नीं जाणदा तू किसरे बारे च बोलीरां।" तियां जे तिन्हें ये शव्द बोले, तियां ई कुकड़े झांग देईती।
\v 61 तिसा ई घड़िया प्रभुये पतरसा खा जो मुड़ीने देखया, फेरी तिस्सो याद आया भई प्रभुये बोलया था, "आज्ज ताहली जे कुकड़ा झांग देणी, ताह्लुआं तक तिन्न दफा तू मेरा इन्कार करी चुक्कया होणा।"
\v 62 फेरी पतरस तिस अंगणा ते निकऴीने बाहरौ चलीया कने बिलकी-बिलकी ने रोणे लगया।
\s प्रभु यीशुये रा आगमन
\r (मत्ती 26:67, 68; मरकुस 14:65)
\p
\v 63 हुण सै पहरेदार तिन्हेजे यीशु पकड़ीरा था, सै तिन्हा रा मजाक डवाणे लगे कने तिन्हा जो मारने कुटणे लगे।
\v 64 तिन्हे यीशुये री अक्खीं पर पट्टी बन्हीती; कने तिन्हाजो कुटया कने तिन्हा ते पूछया, "भविष्यवाणी करने औऴे, हुण दस्स; तिज्जो किने कुटया?"
\v 65 तिन्हे तिसरी वेज्जती करने खातर तिसजो होर बी मतियां गल्लां गलाईयां।
\s बड्डिया सभा रे सामणे यीशु
\r (मत्ती 26:59-66; मरकुस 14:55-64; यूहन्ना 18:19-24 )
\p
\v 66 ताहली जे दिन हुया तां मुखिये याजकां कने शास्त्रीयां समेत लोकां रे बजुर्ग नेतयां री इक सभा हुई; फेरी सै लोक तिस्सो अपणी बड्डी सभा च ली आये।
\v 67 सै यीशुये ने बोलणे लगे, "जे तू मसीह आ तां अहांने बोली दे!" पर यीशुये जवाव दित्या, "जे हऊं तुहां जो दस्सूं, तां तुहां विश्वास नीं करना।
\v 68 कने जे हऊं तुहांते स्वाल पुछूं तां तुहां बी जवाव नीं देणा।
\v 69 पर सै वगत जल्द आईरां, ताहली जे माह्णुये रे पुत्रा, सबनीं ते ताकतवर परमेशरा रे दायें पासे बैठणा।"
\v 70 फेरी तिन्हे बोलया, "तां तुहांरे बोलणे रा मतलब ये आ भई तुहें परमेशरा रे पुत्र ये?" यीशुये तिन्हा जो जवाव दित्या, "तुहें ठीक गलाया, हऊं हाया।"
\v 71 तिन्हे बोलया, "हुण अहांजो होर गवांह री क्या जरुरत ई? तिस्सो येढ़ा गलांदे हुये अहें खुद सुणया!"
\c 23
\p
\v 1 फेरी तिन्हारी सारी पंचायत उठीने खड़ी हुई कने सै तिस्सो पिलातुस राजपाल्ला रे सामणे लेईये।
\v 2 सै यीशुये पर इल्जाम लगाणे लगे, ये माह्णु अहांरे लोकां जो बहकाणे लगीरा, ये तिन्हारे राजे कैसरा जो कर देणे ते मना करां! कने ये येढ़ा दावा करां भई हऊं मसीह आ, कने अप्पूं जो इक राजा बोलदे हुये सुणया।"
\v 3 इस पर पिलातुसे यीशुये ते पूछया, "क्या तू यहूदियां रा राजा आ?" यीशुये जवाव दित्या, "हां, तूंई त बोलीरां हऊं सैई हाया।"
\v 4 फेरी पिलातुस मुखिये याजकां कने लोकां खा मुड़ीने गलाया, "मिंजो इस माह्णुये च कोई बी दोष नीं दिखदा।"
\v 5 पर सै इकदम बोलणे लगे, भई "इने सारे यहूदिया च लोकां जो अपणे उपदेशां ने भड़काया। ये इने गलील च शुरु कित्या था कने हुण येथी आईया।"
\v 6 येढ़ा सुणीने पिलातुसे पूछया, "क्या ये माह्णु गलील प्रदेशा रा?"
\v 7 ताहली जे तिन्हे तिस्सो हां करदे हुये सुणया, फेरी पिलातुसे तिन्हा जो हेरोदेस अन्तिपास ले भेजया। कांभई गलील प्रदेश, हेरोदेस रे अधिकारा च था, कने तिन्हे दिनें सै बी यरुशलेम चई था।
\v 8 हेरोदेशे ताहली जे यीशुये जो देखया तां सै बड़ा खुश हुया कांभई कईयां बर्षां ते सै तिस्सो देखणा चाया रां था। कांभई तिने यीशुये रे बारे च सुणी रखी रा था; कने मतयां दिनां ते सै इसा आसा च था भई यीशुये जो कोई चमत्कार करदे हुये देक्खूं।
\v 9 तिने यीशुये ते नेक बनेके स्वाल पूछे, पर यीशुये तिसरे किसी स्वाला रा बी जवाव नीं दित्या।
\v 10 इस पर मुखिये याजक कने धर्म शास्त्री ऊथी खड़ीने जोरा-जोरा ने हल्ला पाईने यीशुये पर दोष लगाणे लगे।
\v 11 हेरोदेसे बी अपणे सपाईयां समेत तिसने बुरा बरताव कित्या कने तिसरा मजाक चक्कया। फेरी तिन्हे तिस्सो इक शाही कपड़ा पैहनाई ने वापस पिलातुस ले भेजी तया।
\v 12 हेरोदेस कने पिलातुस सै जे पैहले इक दूज्जे रे दुश्मण थे, तिस दिन सै दोनों मित्र बणिये।
\v 13 पिलातुसे मुखिये याजकां, यहूदि नेतयां कने लोकां जो बी सद्दीने तिन्हांने बोलया,
\v 14 पिलातुसे मुखिये याजकां, यहूदि नेतयां कने लोकां जो बी सद्दीने तिन्हांने बोलया,
\v 15 हेरोदेस बी इस नतीजे पर पुज्जया कने इस खातर तिने इस माह्णुये जो वापस अहांले भेजीत्या। इने माह्णुये येढ़ा कुछ बी नीं कितिरा , तिसा वजह ने जे इस्सो मौता री सजा दिती जाई सक्को।
\v 16 इस खातर मांह सिर्फ इसजो कोड़े लगवाणे, कने ये छडी देणा।"
\v 17 ("पिलातुसा जो फसह रे इस त्योहारा रे मौके पर हर साल इक्की कैदिये जो लोकां खातर छडणे पौआं था।")
\v 18 फेरी लोकें बड़ा हल्ला मचाया, सारे इक्की अवाजा च चिल्लाणे लगे, "इस्सो मारी देवा, कने बरअब्बा जो अहां रे खातर छडी देवा!"
\v 19 बरअब्बा जो शहरा च मार कुट करने कने खून करने रे जुरमा च जेला च बन्द कितीरा था।
\v 20 पिलातुस यीशुये जो छडी देणा चांह था, इस खातर तिने लोकां जो फेरी भीं समझाया।
\v 21 पर सै येई नाहरा लान्दे रैये, इस्सो क्रूसा पर चढ़ावा, इस्सो क्रूसा पर चढ़ावा।"
\v 22 पिलातुसे तिज्जी दफा तिन्हा ते पुछया, कां? इने माह्णुये क्या जुरम कितीरा? इस्सो मौता री सजा देणे लायक मिंजो इस च येढ़ी कोई गल्ल नीं मिली। इस खातर मांह इसजो सिर्फ कोड़े लवाई ने छडी देणा।"
\v 23 पर लोक उच्चीया अवाजा च नाहरे लगाई-लगाई ने मांग करीरां थे भई इस्सो क्रूसा पर चढ़ाई दित्या जाओ। पर तिन्हारे नाहरेयां रा शोर इतना बधीया भई
\v 24 पिलातुसे लोकां री मांगा रे मुताविक फैसला देई तया भई इन्हारी मंग मन्नी ली जाओ।
\v 25 पिलातुसे तिस माह्णुये जो छडीत्या सै जे मार कुट करने कने खूना रे जुरमा च जेला च बन्द कितीरा था, कने यीशुये जो तिन्हारे हत्था च सौंपीत्या भई सै तेढ़ा जे चांयें, करा।
\v 26 ताहली जे यीशुये जो ले जाईरां थे, ताहली इक माह्णु तिसरा नौं जे शमौन था, सै कुरैन रा रैहणे औऴा था, तिस वगत गाँवा ते आईरां था। सपाहियें सै पकड़या कने तिस पर क्रूस लद्दी तया, कने यीशुये रे पिछे चलणे पर मजबूर करी तया।
\v 27 लोकां री इक बड्डी भीड़ तिसरे पिछे चलीरी थी, तिन्हा च मतियां जनानां बी रोन्दी कने बलाप करदियां चली रियां थी।
\v 28 पर यीशुये मुड़ी ने तिन्हाने गलाया, "यरुशलेम री पुत्रियो, मेरे खातर मता बिलखदीयां; पर अपणे कने अपणे बच्चयां खातर रोआ।
\v 29 कांभई येढ़े दिन आई रांये ताहली जे लोकां बोलणा, धन तिन्हा जनानां जो सै जे बांझ ईयां, कने सै गर्भ तिने जे बच्चे नीं जणे, कने सै चिचू तिन्हे जे दुध नीं प्याया।'
\v 30 तिस वगत तिन्हा लोकां पर्वतां जो बोलणा भई 'अहां पर पई जाओ, कने पहाड़ियां ने बोलणा भई अहांजो दब्बी देवा।'
\v 31 कांभई तांजे लोक हरे डाऴा सौगी येढ़ा करां ये, तां ना जाणे सुक्के डाऴा सौगी क्या करगे?"
\v 32 तिन्हा सौगी दो होर माह्णुआं जो सै जे अपराधी थे ले जाई रां थे, कांभई तिन्हा जो बी मौता री सजा दिति जाणी थी।
\v 33 बाद बिच सै तिस्सा जगह पुज्जे तिसा जो जे खोपड़ी बोलया जां था। तिसा जगह जे तिन्हा तिन्नां जो क्रूसां पर लटकाया, यीशु बिच्चले क्रूसा पर थे, कने तिसरे आजु बाजू रे क्रूसा पर सै दोनों अपराधी थे।
\v 34 यीशुये बोलया, "पिता जी, इन्हा जो माफ कर, कांभई ये नीं जाणदे भई ये क्या करी रांये।" फेरी सपाईयें पर्चीयां पाई ने अप्पु चींये तिसरे कपड़ेयां रा बन्डवारा कित्या।
\v 35 तिथी लोक खड़ीने ये सरा कुछ देखदे रैये। मुखिये यीशुये रा मजाक चक्की ने बोलीरां थे, "इने होरीं जो त बचाया। जे ये परमेशरा रा मसीह आ कने तिन्हारा चुणीरा, तां अप्पूं जो बचाओ।"
\v 36 सपाईयें बी यीशुये रा मजाक चकया कने तिस्सो पीणे खातर सिरका दित्या।
\v 37 तिन्हे यीशुये जो हाक पाई ने गलाया, "जे तू यहूदियां रा राजा, तां अप्पूं जो बचा।"
\v 38 यीशुये रे क्रूसा पर इक पट्टी लगाई तिस पर जे येढ़ा लिखीरा था, "ये आ यहूदियां रा राजा।"
\v 39 सै अपराधी जे तिसरी अखा बखा रे क्रूसां पर लटकाये गईरे थे, तिन्हा चाते इक्की यीशुये री निंधया करदे हुये बोलया, "तां तूई मसीह आ, हाया नां? तां अप्पूंजो बी बचा कने सौगी अहांजो बी बचा!"
\v 40 पर दुज्जे, पहले अपराधिये रा वरोध करदे हुये बोलया, "क्या तू परमेशरा ते नीं डरदा? तिज्जो बी सैई सजा मिली रांई।
\v 41 मिंजो कने तिज्जो त अहांरे कितीरे जुरमां री सजा मिली रांई, पर इने माह्णुये त कोई बी जुरम नीं कितीरा।"
\v 42 फेरी तिने बोलया, "हे यीशु, ताहली जे तू अपणे राज्जा च आओ, ताहली मिंज्जो याद रखयों।"
\v 43 यीशुये तिसने बोलया, "हऊं तेरने सच्च बोलां, आज तू मेरीया सौगी स्वर्गलोका च हुणां।"
\v 44 दुपैहरा रा वगत था, बारह बजे ते लेईने तिन्न बजे तक सारे देशा च नेहरा छाईरा रैया।
\v 45 सूरजा री रोशनी जान्दी रैई, इकदम ई, मन्दरा रा पड़दा बिच्चा ते फटिया।
\v 46 फेरी यीशुये जोरा ने बोलया, "हे पिता, हऊं अपणिया आत्मा जो तेरे हत्था च देआं!" इतणा बोलीने तिन्हे अपणे प्राण छडीते।
\v 47 ताहली जे रोमी सपाईयां रे सुबेदारे, सै जे तिस कम्मा री निगरानी करीरां था, तिने ये सब कुछ होन्दे हुये देखया, तां तिने परमेशरा री बडयाई करदे हुये बोलया, "सच्चमुच ये माह्णु बेकसूर था!"
\v 48 लोकां रिये भीड़े सै जे क्रूसा रिया सजा जो देखणे खातर कट्ठा हुई री थी, सै जे कुछ हुया तिस्सो देखीने अपणी छाती पिटदे घरा जो वापस चलीये।
\v 49 पर यीशुये रे मित्र, तिन्हा च जे गलील ते आई रियां जनानां बी शामिल थियां, थोड़ा दूर जे खड़ीने इन्हा गल्लां जो देखीरां थियां।
\v 50 ऊथी युसूफ नौंवा रा इक भला कने धर्मी माह्णु था, सै जे यहूदी पंचैती रा इक सदस्य था।
\v 51 सै तिन्हारे फैसले कने कार्यवाहिया ते सहमत नीं था, सै यहूदियां रे इक नगर अरमतियाह रा निवासी था कने परमेशरा रे राज्जा रे औणे री बाट देक्खीरां था।
\v 52 सै माह्णु पिलातुस ले गया कने तिसते यीशुये रा शव लेणे री विनती किति।
\v 53 तिने यीशुये रे शवा जो क्रूसा ते लवाही ने सणा रे बधीया कपड़े ने लपेटया कने इक नौंईयां कब्रा च रखया, सै जे सपड़ा जो खुणी ने बणाईरी थी।
\v 54 ये शुक्रवारा रे दिन दपैहरा रे बादा रा वगत था, कने विस्राम रे खातर तैयारिया रा दिन था।
\v 55 ताहली जे यीशुये रे शबा जो ले जाई जाया रां था, ताहली सै जनानां जे गलील ते आई रियां थी, तिन्हें युसूफा रे पीछे-पीछे जाईने सै कब्र देखी कने होर येढ़ा बी देखया भई यीशुये रा शव कब्रा च कियां रखया।
\v 56 सै अपणे घरॉ गईयां कने यीशुये रे शरीरा पर मऴणे खातर मुशका औऴियां चीजां कने सैंट तैयार कित्या। पर तिस समाना जो तैयार करदे-करदे विस्राम रा दिन आईया, कने कायदे कनूना रे मुताविक तिन्हे सारा दिन विस्राम कित्या।
\c 24
\p
\v 1 रविवारा रे दिन तड़के-तड़के ई, सै जनानां तिन्हे जे खुशबुदार चीजां तैयार किति रियां थी, तिन्हा जो लेई ने सै कब्रा ले आईयां।
\v 2 तिन्हे देखया भई तिस पत्थरा ने जे कब्रा रे दरवाजे जो ढकण दिति रा था, सै इक्की खा जो रुढ़ी गरा।
\v 3 सै अन्दरा जो गईयां, पर तिन्हा जो तिथि प्रभु यीशुये रा शब नीं सुझया।
\v 4 सै परेशानीया च पैई गियां। ताहली इकदम ई दो माह्णु चमकदार कपड़े पैहनीरे तिन्हाले आईने खड़ी ये।
\v 5 डरा रे मारे सै जनानां अपणे सिर झुकाई ने खड़ी रियां रैईयां। तिन्हे माह्णुयें तिन्हाजो गलाया, "तुहें जियून्दे माह्णुये जो मरी रैयां च कजो टोऴीरां ईयां?
\v 6 सै येथी नीं ये! सै मुईरयां चा ते ज्यूदे हुई गरे! क्या तुहांजो याद नीं आं भई तिन्हे गलील च तुहांने क्या गलाईरा था,
\v 7 भई, माह्णुये रे पुत्रा जो पापियां रे हत्थां च पकडवाया जाणा, फेरी सै क्रूसा पर लटकाई दित्या जाणा, कने तिज्जे दिन तिस्स फेरी भीं ते जियून्दे हुई जाणा, ये सब जरूरी आ?"
\v 8 फेरी तिन्हाजो आद आया भई यीशुये येढ़ा ई बोलीरां था।
\v 9 कने कब्रा ते वापस आईने तिन्हा गयारहौ चेलयां कने होरनीं भगतां जो ये सारी गल्लां दस्सियां।
\v 10 सै जनानां जे तिसा कब्रा ले गई रियां थियां, कने प्रेरितां जो ये सब दस्सीरां थियां तिन्हा च मरीयम मग्दलीनी, योअन्ना, याकूब री अम्मा मरीयम कने होर जनानां बी थियां।
\v 11 पर प्रेरितां जो ये कहाणी बकवास लगी, इस खातर तिन्हे इसा गल्ला पर विस्वास नीं कित्या।
\v 12 तां पतरस दौड़दा हुआ कब्रा ले पुज्यया, कने निहठा हुई ने अन्दर देखणे लगया। तिस्सो उथी सिर्फ कफण ई सुझया; फेरी सै जे हुईरा था तिसते सै हैरान हुईने घरा जो वापस आईया।
\v 13 तिस दिन यीशुये रे चेलयां चा ते दो माह्णु इम्माऊस नौंवा रे गांवा जो जाईरां थे, सै जे यरुशलेम ते तकरीबन ग्यारह किलो मीटर दूर था।
\v 14 बाटा च चलदे हुये, सै जे कुछ होया तिन्हा सारीयां गल्लां जो गलांदे हुये जाईरां थे।
\v 15 ताहली जे सै अप्पूं चियें गल्ल बात कने सोच विचार करी ई करां थे, ताहली ईक दम यीशु ऊथी अपणे आप ई आईये, कने तिन्हाते जाईने मिले, कने तिन्हाने सौगी-सौगी चलने लगे।
\v 16 पर सै चेले तिन्हाजो पछयाणी नीं सक्के, कांभई परमेशरे सै पछयाणने नीं दिते।
\v 17 यीशुये तिन्हाने बोलया, "येढ़ा लगां भई तुहें किसी गल्ला पर बड़ा सोच विचार करी रां ये?" सै तिसा ई जगह पर खड़ीये, कने उदासी तिन्हा रे चेहरे पर साफ सुझया रां थी।
\v 18 तिन्हा च ते किलयूपास नौंवा रे इक्की माह्णुये तिसने बोलया, "यरुशलेम च रैहणे औऴा तू कल्हा ई येढ़ा माह्णु हुंगा, सै जे नीं जाणदा भई कुछ दिन पहले येथी क्या-क्या गल्लां हुईयां।"
\v 19 यीशुये तिन्हा ते पुछया, "केढ़ियां गल्लां?" फेरी तिन्हे तिसने गलाया, "येह गल्लां त नासरत गांवा रे यीशुये रे बारे च हुईयां। सै इक येढ़ा माह्णु था तिने सै जे कित्या कने बोलया तिने परमेशर कने सारेयां लोकां च ये दस्सीत्या भई सै इक महान नवी था।
\v 20 कने अहें इस बारे च गल्लां करीरां थे भई अहांरे मुखिये याजकां कने धर्म शास्त्रियें तिन्हा जो मौता रा हुक्म द्वाई ने क्रूसा पर लटकाईत्या।
\v 21 अहें येढ़ा सोचया था भई सै ई मसीह आ सै जे इस्राएल जो छडवाणे खातर आईरे, इन्हा सारियां गल्लां जो हुई रियां जो आज्ज तिज्जा दिन आ।
\v 22 अहां रिया टोलिया रियां कुछ जनानें अहां जो चम्भे च पाई तया, आज्ज दोत्तां ईं सै कब्रा पर गईयां।
\v 23 सै बोलणे लगीयां भई तिन्हारा शब ऊथी नीं आ, कने तिन्हे स्वर्ग दूतां जो देखया, तिन्हाजो स्वर्ग दूतें दस्सया भई यीशु जियून्दा हुईगरा!
\v 24 अहांरे साथियां चा ते कुछ दौड़दे हुए कब्रा पर गये, कने तेढ़ा जे तिन्हे जनाने बोलीरा था तिन्हा जो बी यीशुये रा शव नीं मिलया।"
\v 25 यीशुये तिन्हांने बोलया, "तुहें कितने मुर्ख लोक ये! पवित्र शास्त्रा च भविष्यवक्तेयां सै जे लिखीरा, तिस पर तुहांजो विसवास करना कितना मुशकिल हुआं?
\v 26 क्या मसीह रे खातर ये जरूरी नीं था भई इसते पहले सै इन्हा पीड़ां जो भुगते फेरी स्वर्गा च जाईने अपणे अधिकारा रिया गद्दिया पर बैठो?"
\v 27 फेरी यीशुये मूसा ते कने सारे भविष्यवक्तयां ते शुरु करीने सारे पवित्र शास्त्रा च ते अपणे बारे च लिखीरी गल्लां रा मतलब, तिन्हां जो समझाईत्या।
\v 28 ताहली जे सै तिस गाँवा ले पुज्जी ये, तिथी जो जे सै जाई रां थे, यीशुये येढ़ा बर्ताव कित्या, तियां जे भई तिस्सो अग्गे जाणा हो।
\v 29 पर तिन्हे चेलयां तिसने जबरदस्ती विनती किति भई, "आज्ज अहांले रुका, कांभई दिन ढऴी गरा था, कने रात हुई गैरी थी!" इस खातर यीशु रैहणे जो तिन्हारे घरा जो गये।
\v 30 तांजे सै रोटी खाणे बईठे, तां यीशुये रोटी लेईने परमेशरा रा धन्यावाद कित्या, फेरी सै तोड़ी ने ताहली जे तिन्हा जो देणे लगया।,
\v 31 तां इकदम तिन्हा रियां आक्खीं खुली गैईयां, कने तिन्हे यीशुये जो पछयांणी लैया। तिस ई पल सै छपन हुई ये!
\v 32 फेरी सै चेले अप्पुचीये बोलणे लगे, "तांजे सै रस्ते च अहांने गल्लां करां थे; कने पवित्र शास्त्रा रां मतलब समझां थे, तां क्या अहांरे दिला च आग्ग जेई नीं भड़की जान्दी थी?"
\v 33 फेरी सै इकदम खड़ीये कने वापस यरुशलेम जो चलीपे। तीथि जे ग्यारह चेले कने होर लोक कट्ठे हुईरे थे।
\v 34 ताहली जे सै ऊथी पुज्जे ताहली तिन्हारे कुछ बोलणे ते पहले ई तिन्हारा इसा खवरा ने स्वागत कित्या भई "प्रभु सच्ची जो ई जियून्दा हुईया! तिने शिमौन्ना जो दर्शन दित्या!"
\v 35 फेरी इम्माऊस रे तिन्हें दूईं माह्णुयें बी अपणी कहाणी सुणाई भई कियां बाटा जान्दे वगत यीशु परगट हुये, कने जिस मौके सै रोटी तोड़ीरां थे, ताहली कियां तिन्हे यीशुये जो पछयाणया।
\v 36 कने जिस मौके जे सै इन्हां गल्लां करी रांई थे भई यीशु इकदम तिन्हारे विच आईया। तिन्हे बोलया, "तुहांजो सुख शान्ति मिलो।"
\v 37 पर सै किसी भूता जो देखी रांये येढ़ा समझीने सै सारे बुरे हालें बतरैहके कने बड़े घवराईये।
\v 38 तिन्हे पुछया, "तुहें कजो घवरायादे? हऊं कुण आ, इसा गल्ला रा तुहें अपणे मनां च बैहम कां करीरां ये?
\v 39 मेरे हत्थां कने पैरां खा देखा, तुहें देखी सक्कां ये भई हऊं सै ई हाया। मेरने छोई ने देखा भई हऊं कोई भूत आ, कांभई भूतां च कोई हाड़ मांस नीं हुन्दा, पर तियां जे तुहें देखी रांये भई मेरा शरीर आ तिस च जे हड्डी कने मांस आ!"
\v 40 येढ़ा गलांदे हुये यीशुये अपणे हत्थ तिन्हा जो दस्सणे खातर अग्गे किते, कने तिन्हे अपणे पैर बी दस्से।
\v 41 सै खुशिया कने हैरानिया ने भरीये, पर तिन्हाजो तां बी विस्वास नीं हुई करदा था। फेरी यीशुये तिन्हाते पुछया, "क्या तुहांले खाणे जो कुछ हाया?"
\v 42 तिन्हे यीशुये जो भुन्नी रिया मच्छीया रा इक टुकड़ु दित्या,
\v 43 कने तिने सै टुकड़ु लेईने तिन्हा रे सामणे खादया।
\v 44 फेरी यीशुये गलाया, "ताहली जे हऊं तुहांने ई था, तिस मौके मैं तुहांने बोलया था भई मूसा री कने भविष्यवक्तयां रियां कतावां च कने भजन संहिता च मेरे बारे च सै जे लिखीरा, सै सारी गल्लां पूरीयां होणीयां।"
\v 45 फेरी यीशुये तिन्हारे डमाका रे दरवाजे खोल्लीते तिसते जे सै पवित्र शास्त्रा री गल्लां जो समझी सक्को।
\v 46 यीशुये फेरी भीं बोलया, "येढ़ा बड़े पैहले लिखीरा; भई मसीहे जो दुख तकलीफां सैहणे पौणीयां कने मारया जाणा फेरी तिज्जे दिन मरीरेआं चा ते जियून्दे होणा।
\v 47 कने पापां रिया माफिया खातर मन वदलणे री येह खवर यरुशलेम ते शुरु हुईने सारे देशां च प्रचार कित्ती जाणी,
\v 48 तुहें इन्हा सारीयां गल्लां रे गवाह होणे।
\v 49 कने तियां जे मेरे पिते माहने वादा कितिरा, तियां ई मांह बी तुहां रे खातर पवित्र आत्मा भेजणा पर तदुआं तक जे पवित्र आत्मा आईने तुहांजो स्वर्गा रिया समरथा ने भरी नीं देयो, तदुआं तक तुहें इस नगरा च ई रैयों।"
\v 50 फेरी यीशु तिन्हा जो बैतनिय्याह तक लैईया, कने अपणे हत्थां जो स्वर्गा खौ चक्कीने, चेलयां जो शीष दिती।
\v 51 तिन्हाजो शीष देन्दे हुये, सै तिन्हाते लग हुईये, कने स्वर्गा जो चक्की ले।
\v 52 फेरी चेलयां प्रभुये री अराधना किति कने बड़े खुश हुई ने यरुशलेम जो मुड़ीने वापस आई ये।
\v 53 तिसते बाद सै परमेशरा री स्तुति करदे हुये, अपणा सारा वगत मन्दरा च वताणे लगे।
