\id MAT Bilaspuri Bible
\ide UTF-8
\rem Copyright Information: Creative Commons Attribution-ShareAlike 4.0 License
\h मत्ती
\toc1 मत्तिये री खुशखबरी
\toc2 मत्ती
\mt1 MATTHEW
\mt1 मत्ती
\is भूमिका
\ip मत्तिये रिया लिखि रिया खुशखबरिया च अहां जो ये सन्देश मिलां भई मसीह यीशु ई सै मुक्तिदाता तिसरे औणे री जे भविश्यवाणी कित्तिरी थी। हजारों साल पैहले परमेशरे पुराणे नियमा च सै वादा जे अपणे लोकां ने कित्तिरा था सै तिने इस ई मुक्तिदाते रे जरिये पूरा कित्या। ये खुशखबरी सिर्फ यहूदि लोकां खातर ई नीं, तिन्हा च जे यीशु पैदा हुया कने पऴया- बढ़या, पर ये सारे संसारा रे लोकां खातर ई।
\ip ये खुशखबरी बड़िया साबधानिया ने तुहां रे बिच पेश कित्तिरी। इसा री शुरूआत प्रभु यीशुये रे जन्मा ते हुईरी, फेरी तिसरे बपतिस्मे कने परीक्षा रा बर्णन आ, कने फेरी गलील प्रदेशा च प्रचार, शिक्षा, कने चंगा करने रिया सेबकाईया रा बर्णन आ। इसते बाद इसा खुशखबरिया च यीशुये री गलील ते यरूशलेम तका री यात्रा कने यीशु प्रभुये रिया जिन्दगिया रे अन्तिम हफ्ते री घटनां रा बर्णन आ, तिसच जे तिसरा क्रूसा पर लटकाया जाणा कने मूईरेआं ते जिन्दा हुणा।
\ip इसा खुशखबरिया च यीशुये जो इक महान गुरूये रा दर्जा दित्तिरा। तिसजो परमेशरा रिया व्यवस्था रा बखान करने रा अधिकार आ कने सै परमेशरा रे राज्जा री शिक्षा देआं। तिस रियां शिक्षां जो पंज्जां भागां च बन्डीरा: (1) पहाड़ी उपदेश, सै जे स्वर्गा च रैहणे औऴयां रे चाल-चलन, फर्ज, खास अधिकार कने अन्तिम आसा ने जुड़ीरा (पाठ 5-7); (2) बारा चेलयां रिया सेबकाईया रे बारे च ट्रेनिंग देणा (पाठ 10); (3) स्वर्ग राज्जा रे द्रष्टान्त (पाठ 13); (4) चेलयां रे सम्बन्धा च शिक्षायें (पाठ 18); कने (5) स्वर्ग राज्जा रे औणे कने अजके जुगा रे खात्मे ने जुड़ीरी शिक्षायें (पाठ 24, 25)।
\iot रूप रेखा:
\io खानदान कने यीशु मसीह रा जन्म 1:1-2:23
\io यूहन्ना बपतिस्मा देणे औऴे रा सेवा काल 3:12
\io यीशुये रा बपतिस्मा कने परीक्षा 3:13-4:11
\io गलील च यीशुये री लोक सेवा 4:12-18:25
\io गलील ते यरूशलेम तक यात्रा 19:1-20:34
\io यरूशलेम च अन्तिम हफ्ता 21:1-27:66
\io प्रभु यीशुये रा जिन्दा हुणा कने तिसरा दिखाई देणा 28:1-20
\c 1
\s यीशये रा खानदान
\p
\v 1 अब्राहमा री सन्तान, दाऊदा री सन्तान, यीशु मसीह रा खानदान।
\v 2 अब्राहमा ते इसहाक जम्मया, इसहाका ते याकूब, याकूबा ते यहूदा कने तिसरे भाई जम्मे,
\v 3 यहूदा कने तामार ते फिरिस कने जोरह जम्मे, फिरिस ते हिस्रोन जम्मया, कने हिस्रोन ते एराम जम्मया,
\v 4 एराम ते अम्मीनादाब जम्मया, अम्मीनादाब ते नहशोन, कने नहशोन ते सलमोन जम्मया,
\v 5 सलमोन कने राहब ते बोअज जम्मया, बोअज कने रुता ते ओबेद जम्मया कने ओबेदा ते यिशै जम्मया,
\v 6 कने यिशै ते दाऊद राजे रा जन्म हुया।
\p कने दाऊदा ते शुलैमान तिसा जनाना ते जम्मया सै जे पैहले उरिय्याह री घराऔऴी थी,
\v 7 सुलैमान ते रहबाम, रहबाम ते अबिय्याह जम्मया, कने अबिय्याह ते आसा जम्मया,
\v 8 आसा ते यहोशाफात जम्मया, यहोशाफात ते योराम जम्मया, कने योराम ते उज्जियाह जम्मया,
\v 9 उज्जियाह ते योताम जम्मया, योतामा ते आहाज जम्मया, कने आहाजा ते हिजकिय्याह जम्मया,
\v 10 हिजकिय्याह ते मनश्शिह जम्मया, मनश्शिहे ते आमोन जम्मया, कने आमोन ते योशिय्याह जम्मया;
\v 11 कने बंदी हुईने बेबीलोन जाणे रिया बेला योशिय्याह ते यकुन्याह, कने तिसरे भाई जम्मे।
\p
\v 12 बंदी हुईने बेबीलोन च पजवाणे ते बाद यकुन्याह ते शालतिएल जम्मया, कने शालतिएल त जरुब्बाबिल जम्मया,
\v 13 जरुब्बाबिल ते अबीहूद जम्मया, अबीहूद ते इल्याकीम जम्मया, कने इल्याकीम ते अजीर जम्मया,
\v 14 अजोर ते सदोक जम्मया, सदोका ते अखीम जम्मया, कने अखीमा ते इलीहूद जम्मया,
\v 15 इलीहूद ते इलियाजार जम्मया, इलियाजारा ते मत्तान जम्मया, कने मत्ताना ते याकूब जम्मया,
\s यीशुये रा जन्म
\r (लूका 1: 26-38; 2:1-7)
\p
\v 16 याकूब ते यूसुफ जम्मया, सै जे मरियमा रा पति था, कने मरियमा ते यीशु जम्मया सै जे मसीह जाणया जां,
\v 17 इआंई अब्राहमा ते दाऊदा तक चौदा पीढ़ियां हुईयां, कने दाऊदा ते बेबीलोन जो बंदी हुईने पजवाणे तक चौदा पीढ़ी, कने बंदी हुईने बेबीलोन जो पजवाये जाणे रे बगता ते मसीह तक चौदा पीढ़ियां हुई।
\v 18 यीशु मसीह रा जन्म इस तरीके ने हुया, भई ताहली जे तिसरी माता मरियमा री मंगणी यूसुफा ने हुईगी, तां तिन्हारे मिलणे ते पैहले ई तिसारे पवित्र आत्मा रिया तरफा ते बच्चा रैईया ।
\v 19 पर तिसारा घराऔऴा यूसुफ इक भला माह्णु था कने लोकां रे बिच तिसारी बदनामी नीं करना चाहन्दा था, इस खातर तिने तिसाने सगाई तोड़नेरा निश्चा कित्या।
\v 20 ताहली जे सै इन्हां गल्लां रे बारे च सोच्ची करां था तां सपने च तिसरे सामणे परमेशरा रा इक स्वर्गदूत परगट हुईने तिसने बोलणे लगया, “ओ यूसुफ! दाऊदा रे पुत्र, मरियमा जो अपणी घराऔऴी बनाणे ते मत डरदा कांभई सै बच्चा जे तिसारे पेटा चा सै पवित्र आत्मा रिया तरफा ते आ।
\v 21 तिसा इक्क पुत्र जणना तू तिसरा नौं यीशु रक्खयां, कांभई तिस अपणे लोकां जो तिन्हारे पापां ते छुटकारा देणा।”
\p
\v 22 ये सब किछ इस खातर हुया भई सै गल्ल जे परमेशरे भविष्यबक्ते जो गलाणे जो बोली थी, सै पूरी हुई जो:
\v 23 “देक्खा, इक क्वारिया कुड़िया गर्भवती हुणा कने तिसा इक्की मुन्डुये जो जन्म देणा, कने तिसरा नौं इम्मानुएल रक्खया जाणा, “तिसरा मतलब ये हुया भई परमेशर अहांने सौगी आ।
\v 24 फेरी यूसुफे परमेशरा रे दूता रे हुक्मा रे मुताबिक निंदा ते जाग्गीने घरा औऴी अपणे घरें ल्यान्दी;
\v 25 कने तदुआं तक जे सै पुत्रा जो जन्म नीं देई बैठी, सै तिसाने सौगी नीं सुत्या: कने तिने तिसरा नौं यीशु रक्खया।
\c 2
\s जोतषियां रा औणा
\p
\v 1 हेरोदेश राजे रे राज्जा च ताहली जे यहूदिया रे बैतलहम च यीशुये रा जन्म हुया, तां पूरबा ते कई जोतषी यरुशलेम च आईने पुछणे लगे,
\v 2 “यहूदियां रा राजा तिसरा जे जन्म हुईरा, सै कित्ति आ ? कांभई अहें पूरबा च तिसरा तारा देक्खया कने तिसजो नमस्कार करने आईरे।”
\v 3 ताहली जे हेरोदेश राजे ये सुणया तां सै बड़ा बेचैन हुया कने तिस सौगी यरुशलेम रे कई सारे लोक बी चिन्ता करने लगे।
\v 4 फेरी तिने लोकां रे खास याजकां कने शास्त्रियां जो कट्ठा करीने तिन्हाते पूच्छया, भई “मसीह रा जन्म किति होणा चाहिन्दा ?”
\v 5 तिन्हे तिसने बोलया, “यहूदिया रे बैतलहम च, कांभई भबिष्यवक्ते रे जरिये ईयां लिखीरा भई:
\p
\v 6 “ओ बैतलहम, सै जे यहूदा रे प्रदेशा चा, तू यहूदा रे अधिकारियां च किस बी तरीके ने तिन्हाते छोट्टा नीं आ; कांभई तू चा ते इक राजा निकऴणा, तिस जे मेरी प्रजा इस्राएल री रखवाली करनी।”
\v 7 फेरी हेरोदेश राजे जोतषियां जो चुपचाप सद्दीने तिन्हाते पुछया भई तारा किस बगत दिक्खया था,
\v 8 कने तिने येढ़ा बोलीने तिन्हांजो यरुशलेम भेज्जया, भई “जावा, तिस मुन्डुये रे बारे च सही ढंगा ने पता करा, कने ताहली जे सै मिली जांगा तां मिन्जो खबर देयों ताकि हऊँ बी आईने तिस्सो नमस्कार करी सक्कूँ।”
\p
\v 9 सै राजे री गल्ल सुणीने चलीगे, कने सै तारा जे तिन्हें पूरबा च देक्खया था सै तिन्हांरे अग्गे-अग्गे चलया; कने तित्थीजे मुन्डु था, तिसा जगह आईने तिसरे ऊपर रुकीग्या।
\v 10 तिस तारे जो देखीने सै बड़े खुश हुये।
\v 11 तिन्हे तिस घरा च पुज्जीने तिस मुन्डुये जो तिसरी माता मरियमा सौगी देक्खया, कने झुकीने मुन्डुये रे अग्गे मत्था टेक्कया, कने अपणा-अपणा झोऴा खोल्लीने तिसजो सोना, कने लोबान, कने गन्धरसा री भेन्ट चढ़ाई।
\v 12 फेरी सुखने च परमेशरे तिन्हांजो साबधान कित्या भई तुहें हटिने हेरोदेश राजे लॉ देक्खां जान्दे, इस खातर सै किसी दूज्जे रस्ते अपणे देशा जो मुड़ीने चलीगे।
\s मिस्र देशा जाणा
\p
\v 13 तिन्हारे जाणे ते बाद यूसुफा रे सुखने च परमेशरा रा इक स्वर्गदूत आया तिने बोलया, “उठ तिस मुन्डुये जो कने तिसरिया माता जो लेईने चुपचाप मिस्र देशा जो चली जा; कने तदुआं तक जे हऊँ तिज्जो नीं बोलूँ, तदूआं तक तू उत्थी रैयां; कांभई हेरोदेश राजा इस मुन्डुये जो मरवाणे खातर टोल़ी करां।”
\v 14 फेरी सै राती जोई उठीने मुन्डुये जो कने तिसरिया माता जो लेईने मिस्र जो चलीगे,
\v 15 कने हेरोदेशा रे मरने तक उत्थी रैये। इस खातर भई सै गल्ल जे परमेशरे अपणे भविष्यवक्ते ने बोलणे जो गलाई थी पूरी हुई सक्को: “मैं अपणे पुत्रा जो मिस्र ते सद्या।”
\p
\v 16 ताहली जे हेरोदेशे येढ़ा देक्खया, भई जोतषियें तिसने धोखा कित्या, तां सै गुस्से च लाल पीळा हुईया, कने लोकां जो भेज्जीने जोतषियां रे दस्सीरे सही बगता रे मुताबिक बैतलहम कने तिसरे अक्खा-बक्खा रे लाकयां रे दुईं सालां रे या इसते छोट्टयां बच्चयां री, हत्या करवाईती।
\v 17 फेरी सै बचन जे यिर्मयाह भबिष्यबक्ते रे जरिये बोलीरा था, सै पूरा हुया:
\q1
\v 18 रामाह च दु:खा ने भरीरी अवाज सुणही,
\q2 ये अवाज रोणे री कने बिलखणे री थी;
\q1 मौआं अपणे बच्चयां रे खातर रोई करां थियां,
\q2 कने नीं चाहन्दियां थी भई कोई तिन्हाजो हिम्मत देईने चुप करो, कांभई तिसारे त सारे बच्चे मरी चुक्कीरे थे।”
\s मिस्र देशा ते बापस औणा
\p
\v 19 हेरोदेश राजे रे मरने ते बाद, मिस्र देशा च परमेशरा रे दूते यूसुफा जो सुखने च आईने बोलया,
\v 20 “उठ, मुन्डुये जो कने तिसरिया माता जो लेईने इस्राएल देशा च चलीजा, कांभई सै जे मुन्डुये री ह्त्या करना चांह थे, सै मरी मुकीगे।”
\v 21 सै उठया, कने मुन्डुये जो कने तिसरिया माता जो सौगी लेईने इस्राएल देशा च आईया।
\v 22 पर ताहली जे यूसुफे ये सुणया भई यहूदिया च अपणे पिता हेरोदेशा रिया जगह पर अरखिलाउस राज करीरां तां सै उत्थी जाणे ते डरिग्या। फेरी सुखने च सै परमेशरा रा हुक्म पाईने गलील प्रदेशा जो चलीग्या,
\v 23 कने नासरत नौंवा रे नगरा च जाईने बसीग्या, ताकि सै बचन पूरा ओ, सै जे भबिष्यवक्तयां रे जरिये बोलीरा था: भई “तिस्सो नासरी बोलया जाणा।”
\c 3
\s यूहन्ना बपतिस्मा देणे औऴा
\r (मरकुस 1:1-8; लूका 3:18; यूहन्ना 1: 6-8, 15-34)
\p
\v 1 तिन्हें दिनें यूहन्ना बपतिस्मा देणे औळा आईने यहूदिया रे सुनसान जगहां च ये प्रचार करने लगया:
\v 2 “मन बदला, कांभई स्वर्गा रा राज औणे औऴा।”
\v 3 ये यूहन्ना सैई हा तिसरे बारे च जे यशायाह भबिष्यबक्ते चर्चा करदे हुये बोलया था: “सुनसान जगह च इक हाक पाणे औळे री अवाज सुणही रांई, भई प्रभु रा रस्ता बणावा, तिसरे खातर सड़कां सीधियां करा।”
\v 4 यूहन्ने ऊँटा रिया ऊना रे बणीरे कपड़े पैहनीरे थे, कने तिने अपणे लक्का पर चमड़े री पेटी बन्हीरी थी। तिसरा खाणा टिट्टे कने जंगली शैहत था।
\v 5 तिस बगत यरुशलेम कने सारे यहूदिया रे लाकयां च, कने यर्दन नदिया रे आसे-पासे रियां सारीयां जगहां रे लोक तिसले आईने कट्ठे हुईये।
\v 6 तिन्हे अपणे-अपणे पापां जो मन्नीने यर्दन नदिया च तिसते बपतिस्मा लेआ।
\p
\v 7 ताहली जे तिने देक्खया भई मते सारे फरीसी कने सदूकी तिसले बपतिस्मा लेणे खातर आईरां ये तां तिने तिन्हाने बोलया, “ओ सप्पा रे बच्चयां साई बिष घाळणे औळयो, तुहांजो किने खबरदार कित्या भई औणे औळे कोपा ते नट्ठा ?
\v 8 इस खातर तुहांजो इसा गल्ला रा सबूत देणे पौणा भई तुहें मन बदल्या; ”
\v 9 कने अपणे-अपणे मना च ये नीं सोच्चा भई अहें अब्राहम री सन्तान ये; कांभई हऊँ तुहांने बोलां भई परमेशर अब्राहमा रे खातर इन्हां पत्थरां ते बी बच्चा पैदा करी सक्कां।
\v 10 हुण कुहाड़ी डाळां रिया जड़ां पर तां रखीरी भई सै डाळ जे खरा फळ नीं लौन्दा, सै बड्डी टुक्की ने अग्गी च पाई दित्या जाणा।
\p
\v 11 हऊँ त तुहांजो तुहांरे मन बदलने खातर पाणिये ते बपतिस्मा देआं, पर सै जे मेरते बाद औणे औळा, सै माहते बी सामर्थी आ; हऊँ त तिस रियां जूतियां चकणे रे बी लायक नीं आ। तिस तुहांजो पवित्र आत्मा कने अग्गी ते बपतिस्मा देणा।
\v 12 तिसरा छज तिसरे हत्था चा तिसने जे सै दाणयां जो भूआ ते लग करां, अपणे खवाड़े ते सै साफ कित्तिरे सारे नाजा जो कट्ठा करीने पेड़ुये च भरी देआं, पर भूआ जो येढ़िया अग्गी च पाईने फुकी देआं सै जे कदीं बुझदी नीं।”
\s यूहन्ने रे जरिये यीशुये रा बपतिस्मा
\r (मरकुस 1:9-11; लूका 3:21-22; यूहन्ना 1:31-34)
\p
\v 13 तिस बगत यीशु गलील ते चली ने यर्दन नदिया रे कन्डे यूहन्ने ले बपतिस्मा लेणे आया।
\v 14 पर यूहन्ना येढ़ा बोलीने तिस्सो रोकणे लगया, “मिन्जो अप्पूँ तेरे हत्थों बपतिस्मा लेणे री जरुरत ई, कने तू बपतिस्मा लेणे जो मेरले आया?”
\v 15 यीशुये तिस्सो ये जबाब दित्या, “हुण तु ईयां ई हुणे दे, सै जे परमेशर चांह तिस्सो पूरा करने खातर अहांजो येई करना ठीक आ।” फेरी तिने तियां ई होणे दित्या।
\v 16 कने फेरी यीशुये बपतिस्मा लेईल्या । तियां जे सै पाणिये ते बाहर निकऴया, अंबर खुलीआ, कने तिने परमेशरा रे आत्मे जो इक कबूतरा साई थल्ले उतरदे कने अपणे ऊपर औन्दे देक्खया।
\v 17 कने देक्खा, ये आकाशवाणी हुई: “ये मेरा प्यारा पुत्र आ, तिसते जे हऊँ बड़ा खुश आ।”
\c 4
\s यीशुये री परख
\r (मरकुस 1:12-13; लूका 4:1-13)
\p
\v 1 फेरी आत्मा यीशुये जो सुनसान जगहां च इस खातर लेईया ताकि शैतान तिसजो परखी सक्को।
\v 2 सै चाळी दिन, कने चाळी रात भूक्खा-प्यासा रैहणे ते बाद जिस वगत जे तिस्सो बौहत जादा भूक्ख लग्गीई।
\v 3 तां तिस्सो परखणे औळे नेड़े आईने तिसजो बोलया, “जे तू परमेशरा रा पुत्र आ, तां इन्हां पत्थरां जो बोल, भई ये रोटियां बणी जाओ।
\v 4 यीशुये जबाब दित्या, “पवित्र शास्त्रा च लिखीरा, ‘माह्णु सिर्फ रोटिया तेई नीं ज्यूआं, पर सै हर तिसा गल्ला ते जिन्दा रैयां सै जे परेशरा रे मुहां ते निकलां ईयां।’ ”
\v 5 फेरी शैतान तिस्सो यरुशलेमा रे पवित्र नगरा च लेईग्या कने मन्दरा रिया सब्बींते उच्चिया ठारी खरेड़या,
\v 6 कने तिसने बोलया, “जे तू परमेशरा रा पुत्र आ, तां उपरा ते छैल़ मार; कांभई शास्त्रा च लिखीरा : ‘तिस तेरी देक्खभाल करने खातर अपणयां दूतां जो हुक्म देणा, कने तिन्हां तिज्जो अपणे हत्थां पर थम्मी लेणा; किति येढ़ा नीं ओ भई तेरे पैरां जो पत्थरां ने चोट लगो।’ ”
\v 7 यीशुये तिसजो गलाया, “शास्त्रा च ये बी लिखीरा: ‘तू प्रभु अपणे परमेशरा जो किसी इम्तेहाना च मत पान्दा।’ ”
\v 8 फेरी शैतान यीशुये जो इक बड़े ऊच्चे पहाड़ा पर लेईया कने तिस्सो संसारा रे सारे राज-पाठ दस्सीने
\v 9 तिस्सो बोलया, “जे तू मेरे अग्गे मत्था टेक्को, तां मांह ये सब किछ तिज्जो देई देणा।”
\v 10 फेरी यीशुये तिसजो गलाया, “शैतान दूर हुई जा, कांभई शास्त्रां च लिखीरा: ‘तू प्रभु अपणे परमेशरा रे अग्गे मत्था टेक, कने सिर्फ तिसरी ई सेवा टैहल कर।’ ”
\v 11 फेरी शैतान तिस्सो छड्डी ने चली आ, कने देक्खा, स्वर्गदूत आईने तिसरी सेबा टैहल करने लगे।
\s यीशुये रे सेबा रे कम्मां री शुरूआत
\r (मरकुस 1:14-15; लूका 4:14,15,31)
\p
\v 12 यीशुये ताहली जे सुणया भई यूहन्ना बन्दी बनाईलरा तां सै गलील जो मुड़ीने बापस आईग्या।
\v 13 कने सै नासरत जो छड्डी ने कफरनहूम च, सै जे जबूलून कने नपताली रे देशा चा गलील री झीला रे कन्डे था, जाईने रैहणे लगया;
\v 14 ये इस खातर हुया भई परमेशरे यशायाह भविष्यवक्ते रे जरिये जो किछ बोलया था, सै पूरा ओ:
\v 15 “जबूलून कने नप्ताली रे देश, झीला रे रस्ते ते यर्दन नदिया रे पार गैर-यहूदियों रे देश गलील च
\v 16 सै लोक जे नेहरे च जी करां थे, तिन्हे इक बड्डी जोत देक्खी; सै जे मौती रिया परछाईया रे देशा च बैठीरे थे, तिन्हा पर जोत चमकी।”
\v 17 तिस बगत यीशुये प्रचार करना कने ये बोलणा शुरु कित्या, “मन बदला कांभई स्वर्गा रा राज नेड़े आईरा।”
\s शुरु रे चेलयां रा सद्दया जाणा
\r (मरकुस 1:16-20; लूका 5:1-11; यूहन्ना 1:35-42)
\p
\v 18 ताहली जे यीशु गलील रिया झीला रे कनारे ते जाई करां था तिने दुईं भाईयां जो देक्खया शमौन (सै जे पतरस था) कने तिसरा भाई अंद्रियास, सै झीला च अपणे जाळ पाईरां थे; कांभई सै मच्छुआरे थे।
\v 19 यीशुये तिन्हाने बोलया, “मेरे पिछे चली आवा, हऊँ तुहांजो सखांगा भई लोकां खातर मच्छियां पकड़ने रे बजाय माह्णु रुपी मच्छियां कियां पकड़ी जाईयां।”
\v 20 तिन्हे इकदम अपणे जाळ छड्डी ते कने तिसरे पिछे चलीपे।
\v 21 फेरी सै तित्थीते अग्गे चलीप्या, कने तिने देक्खया भई जब्दिये रा पुत्र याकूब कने तिसरा भाई यूहन्ना अपणे पिते सौगी किश्तिया च बैठीरे अपणे जाऴां री मरम्मत करीरां थे। यीशुये तिन्हांजो बी सद्दया।
\v 22 सै इकदम किश्तिया कने अपणे पिते जो छड्डी ने तिसरे पिछे चलीपे।
\s यीशुये रा रोगियां जो चंगा करना
\r ( लूका 6:17-19)
\p
\v 23 यीशु सारे गलील प्रदेशा च कने यहूदी प्रार्थना घरां च घुमदा हुआ स्वर्गा रे राज्जा री खुशखबरिया रा प्रचार करदा, कने लोकां री कई तरह री बमारीयां कने कमजोरियां जो दूर करदा रैया।
\v 24 कने सारे सीरिया देशा च तिसरी खबर फैलीगी; इस खातर लोक येढ़े सारयां माह्णुआं जो सै जे बमार थे, या कई तरह री बमारियां कने दु:खां ने जकड़ोईरे थे, तिन्हां पर जे दुष्टात्मा स्वार थियां, तिन्हांजो जे मिर्गी औवां थी कने लकबे रे मारीरे थे, तिसले लौणे लगे। यीशुये तिन्हांजो ठीक कित्या।
\v 25 इस खातर गलील कने दिकापुलिस, यरुशलेम, यहूदिया कने यर्दन नदिया रे पारा रे लोकां री बड्डी-बड्डी भीड़ तिसरे पिछे चलणे लगी।
\c 5
\s यीशुये रा पहाड़ी उपदेश
\p
\v 1 यीशुये ताहली जे ये बड्डी भीड़ देखी तां सै इक्की पहाड़ा परा जो चलीया, कने ताहली जे सै बैठया तां तिसरे चेले तिसले आये।
\v 2 फेरी यीशुये तिन्हां जो उपदेश देन्दे हुये बोल्या:
\s धन्य बोल
\r ( लूका 6:20-23)
\p
\v 3 “धन्य ये सै लोक, सै जे मना रे दीन ये, कांभई स्वर्गा रा राज तिन्हारा ई हाया।
\v 4 “धन्य ये सै लोक, सै जे शोक करां ये, कांभई परमेशर तिन्हांजो शान्ति देआं।”
\v 5 “धन्य ये सै, सै जे नम्र ये, कांभई सै पृथ्वीया रे अधिकारी होणे।
\v 6 “धन्य ये सै, सै जे धर्मा रे भुक्खे कने प्यासे, कांभई परमेशरा सै रजवाणे।
\v 7 “धन्य ये सै, सै जे दयालू ये, कांभई तिन्हा पर दया कित्ति जाणी।
\v 8 “धन्य ये सै, तिन्हारे जे मन साफ ये, कांभई तिन्हां परमेशरा रा दर्शण पाणा।
\v 9 “धन्य ये सै, सै जे शान्तिया रे काम्म करां ये, कांभई सै परमेशरा रे पुत्र हुणे।
\v 10 “धन्य ये सै, सै जे धर्मा रिया बजह ने सताये जायें, कांभई स्वर्गा रा राज तिन्हांरा ई हा।
\v 11 “कने तुहें बी धन्य ये, कांभई ताहली जे लोक मेरे खातर तुहांरा अपमान करो, तुहांजो यातना देओ, कने कई किस्मा रियां झुट्ठियां गल्लां करीने तुहांरे बरोधा च गलाओ।
\v 12 तां तुहें खुश रैयों कने मौज करयों, कांभई स्वर्गा च तुहांजो इसरा फल़ मिलणा। ये तियां ई हाया तियां जे तुहांते पैहलके भविष्यबक्तयां जो लोकें सताईरा था।
\s लूण कने जोति
\r (मरकुस 9:50; लूका 14:34-35)
\p
\v 13 . “तुहें सारी माह्णु जातिया खातर लूण ये; पर जे लूणा रा स्वाद बिगड़ी जाओ, तां सै भीं किसा चीजा ने लुणका कित्या जांगा? फेरी सै किसी कम्मा रा नीं आ, सिर्फ सै फेरी इस लैक आ भई तिस्सो बाहर लोकां रे पैरां हेठ दळोणे खातर सट्टी दित्या जाओ।
\v 14 तुहें संसारा रे खातर जोत ई। इक येढ़ा नगर सै जे पहाड़ा रिया चोटिया पर बसीरा सै छिपाईने नीं छिपी सकदा।
\v 15 कने लोक दयूआ बाऴीने किसी बाल्टिया हेठ नीं रखदे पर तिस्सो किसी ऊच्चीया ठारी रक्खां ये, तिसते जे घरा रे सारयां लोकां जो लोय हुई जांई।
\v 16 ईयां ई तुहांरी लोय लोकां रे सामणे चमको भई सै तुहांरे खरयां कम्मां जो देक्खीने तुहांरे पिते री, बडयाई करो, सै जे स्वर्गा चा।
\s ब्यबस्था री शिक्षा
\p
\v 17 ये मता सोचदे, भई हऊँ ब्यबस्था जो या भविष्यबक्तयां रियां कताबां जो खत्म करने आईरा, इन्हॉ खत्म करने नीं, पर इन्हांजो पूरा करने आईरा।
\v 18 कांभई हऊँ तुहांने सच्च बोलां, भई ताहलूआं तक जे जमीन कने अम्बर खत्म नीं हुई जान्दे, तदुआं तक ब्यबस्था रा इक-इक शब्द कने इक-इक अक्खर बणीरा रैहणा, सै तदुआं तक बणीरा रैहणा तदुआं तक जे सै पूरा नीं हुई जान्दा।
\v 19 इस खातर सैजे कोई इन्हां छोट्टयां ते छोट्टयां हुक्मां च ते किसी इक्की जो तोड़ो, कने लोकां जो बी तेढ़ा ई करना सखाओ, सै स्वर्गा रे राज्जा च सबनीं ते छोट्टा हुणा; पर सै जे कोई तिन्हां हुक्मां रा पालन करगा कने तिन्हॉ सखांगा, सै माहणु स्वर्गा रे राज्जा च महान हुणा।
\v 20 कांभई हऊं तुहांने बोलां, भई जे तुहांरी धार्मिकता शास्त्रियां कने फरीसियां ते बधीने नीं हो, तां तुहें कदी स्वर्गा रे राज्जा च दाखल नीं हुई सकगे।
\s गुस्सा कने हत्या
\p
\v 21 तुहें जाणां ये भई अहांरे बजुर्गां ने गलाया था भई ‘हत्या नीं करनी’, कने जे कोई हत्या करां तां तिस्सो कचैहरिया च तिसरा जबाब देणे पौणा।’
\v 22 पर हऊं तुहांने येढ़ा बोलां, भई सै माहणु जे अपणे भाईये पर गुस्सा करां, तिस्सो बी कचहरीया च तिस गुस्से रे खातर जबाब देणे पौणा, कने सै जे कोई अपणे भाईये जो निकम्मा समझीने तिसरा अपमान करगा तिस्सो बी बडिया पंचैती रे सामणे जबाब देणे पौणा; कने जे कोई बोल्लो ‘ओ मूर्ख’ सै नरका रिया अग्गी रिया सजा रा हकदार हुणा।
\v 23 इस खातर जे तू बेदी पर अपणी भेंट चड़ाईरां, कने तित्थी तिज्जो याद आओ, भई तेरे भाईये रे मना च तेरे खातर कोई बरोध आ,
\v 24 तां तू तिसा भेंटा जो बेदी रे सामणे छड्डी औ, कने पैहले जाईने अपणे भाईये ने मेल मलाप कर फेरी आईने तू अपणिया भेंटा जो चढ़ा।
\v 25 तेरा दुश्मण तिज्जो कचैहरिया ले जान्दे बगत ताहली जे रस्ते ची ओ, तू इकदम तिसने मेल-मलाप करीने तिस्सो अपणा मित्र बणाईले किति येढ़ा नीं ओ भई सै तिज्जो जज्जा ले सौंपी दो, कने जज तिज्जो सपाहिये ले सौंपी दो, कने फेरी सपाही तिज्जो जेला च पाई दो।
\v 26 हऊँ तेरने सच्च बोलां भई तू जेला ते तदुआं तक नीं छुट्टी सकदा तदुआं तक जे तू पाई-पाई नीं चुकाई दो।
\s बुरा बिचार
\p
\v 27 तुहें सुणी चुक्कीरे भई बोलया था, ‘बुरा बचार नीं करना।’
\v 28 पर हऊँ तुहांने बोलां, भई जे कोई किसी जनाना पर बुरी नजर रक्खो सै अपणे मना च तिसाने व्याभिचार करी बैठया।
\v 29 इस खातर जे तेरी सज्जी अक्ख तेरते पाप करवाओ, तां तिसाजो कड्डीने सट्टी दे; कांभई तेरे खातर ये ठीक आ भई तेरे जिस्मा रा कोई इक अंग खत्म हुई जाओ बजाये इसरे भई तेरा सारा जिस्म नरका च नीं पाया जाओ।
\v 30 जे तेरा दांया हात्थ तेरते पाप करवाये, तां तिस्सो बड्डी टुक्की ने सट्टी दे; कांभई तेरे खातर ये ठीक आ भई तेरे जिस्मा रा इक अंग खत्म हुई जाओ बजाये इसरे भई तेरा सारा जिस्म नरका च नीं जाओ।
\s तलाक
\r (मत्ती 19:9; मरकुस 10:11,12; लूका 16:18)
\p
\v 31 “येढ़ा बी बोल्या था, ‘जे कोई अपणिया घराऔल़िया जो तलाक देणा चाहो, तां तिस्सो कागजा पर लिखीने तलाक देणा चाहिन्दा।’
\v 32 पर हऊँ तुहांने येढ़ा बोलां भई सै जे कोई माह्णु अपणिया घराऔल़िया जो व्याभिचारा ते इलावा किसी होरी बजह ने तलाक देओ, तां सै तिसाते व्याभिचार करवांह; कने सै जे कोई तिसा छड्डी रिया ने ब्याह करो, सै बी व्याभिचार करां।
\s सगन्द
\p
\v 33 “फेरी तुहें सुणी चुक्कीरे हुणे भई अहांरे बजुर्गां ने बोलया था, ‘झुठी सगन्द नीं खायां, पर प्रभुये खातर अपणिया शपथा जो पूरी करयां।’
\v 34 पर हऊँ तुहांने येढ़ा बोलां भई कदीं सगन्द नीं खायां; न त स्वर्गा री; कांभई सै परमेशरा रा संघासण आ;
\v 35 न धरतिया री, कांभई सै तिसरे पैरां री चौकी; न यरुशलेम री, कांभई सै महांराजे रा नगर आ।
\v 36 अपणे सिरा री सगन्द बी देक्खां खान्दे कांभई तू इक्की बाळा जो बी न सफेद, न काल़ा करी सकदा।
\v 37 पर तुहांरी गल्ल ‘हां’ री ‘हां’ या ‘नां’ री ‘नां’ ओ; कांभई सै किछ जे इसते मता हुआं सै बुराईया ते हुआं।
\s बदला
\r (लूका 6:29,30)
\p
\v 38 “तुहें सुणी बैठीरे भई बोलया था, ‘अक्खी रे बदले अक्ख कने दन्दा रे बदले दान्द।’
\v 39 पर हऊँ तुहांने बोलां भई किसी बुरे माह्णुये रा बी बरोध मत कर; पर जे कोई तेरिया सज्जिया खाखा पर चपैड़ मारो, तिसखॉ दूज्जी खाख बी करी दे।
\v 40 जे कोई तूह पर मकद्दमा चलाईने तेरा कुर्ता बी त्वारना चाहो तां तिस्सो तू चोगा तक देई दे।
\v 41 सै कोई जे तिज्जो इक मील बेकार च लेई जाओ, तां तिस कने तू दो मील चली जा।
\v 42 सै कोई जे तूहते किछ मंगो, तां तिस्सो तू दे; कने सै जे तेरते त्वाहरिये लेणा चाहो,, तिस्सो मना नीं कर।
\s बैरियां ने प्यार
\r (लूका 6:27,28,32-36 )
\p
\v 43 “तुहें सुणी चुक्कीरे भई बोलया था, ‘अपणे पड़ेसिये ने प्यार कर, कने दुश्मणा ने दुश्मणी रक्ख।’
\v 44 पर हऊँ तुहांने येढ़ा बोलां भई अपणे दुश्मणां ने प्यार रक्ख कने तिन्हारे खातर प्रार्थना कर सै जे तिज्जो परेशान करां ये,
\v 45 तिसते जे तुहें स्वर्गा च रैहणे औळे अपणे पिते री सन्तान बणी सक्को कांभई सै खरयां कने बुरयां सारयां लोकां पर सूरजा री बराबर लोय करां, धर्मी क्या कने पापी क्या, सै सबनीं पर बराबर बरखा करां।
\v 46 ये गल्लां हऊँ इस खातर करीरां भई जे तू तिन्हाने ई प्यार करगा सै जे तेरने प्यार करां ये तां तिज्जो क्या फल़ मिलणा? क्या कर बसूलणे औळे बी येढ़ा नीं करदे?
\v 47 “जे सिर्फ तुहे अपणे ई भाईयां जो नमस्कार करां ये, तां केढ़ा जेआ बड्डा काम्म करां ये? क्या दूज्जिया जाति रे लोक बी येढ़ा ई नीं करदे?
\v 48 इस खातर चाहिन्दा भई तुहें सिद्ध बणा, तियां जे तुहांरा स्वर्गा च रैहणे औल़ा पिता सिद्ध आ।
\c 6
\s दान
\p
\v 1 “खबरदार हुईने रौआ! तुहें लोकां जो दसणे रे खातर अपणे धर्मां रे काम्म नीं करा, नै त तुहांजो अपणे पिते ते, सै जे स्वर्गा चा, तिसरा किछ बी फळ नीं मिलणा।
\v 2 “इस खातर ताहली जे तू किसी दीन-दुखिये जो दान देन्दा हो तां तिसरा ढोल देखां पिटदा, तियां जे धार्मिक सभां च कने गलियां च कपटी लोक होरीं ते प्रशंसा पाणे खातर करां ये। हऊँ तुहांने सच्च बोलां भई सै अपणा फऴ पाई बैठे।
\v 3 पर ताहली जे तू दान करे, तां सै काम्म जे तेरा सज्जा हात्थ करां, तिसरा पता तेरे खब्बे हात्था जो नीं लगणा चाहिन्दा।
\v 4 तिसते जे तेरा कित्तिरा दान छुपीरा रौओ, कने फेरी तेरा पिता सै जे तू छुपीने करां तिस्सो बी देखां, तिस तिज्जो तिसरा फळ देणा ।
\s प्राथना
\r (लूका 11: 2-4 )
\p
\v 5 “ताहली जे तू प्रार्थना करे तां कपटियां साई नीं ओ, कांभई लोकां जो दसणे खातर प्रार्थना रे घरां च कने सड़कां रे मोड़ां पर खड़हीने प्रार्थना करना तिन्हांजो खरा लगां। हऊँ तुहांने सच्च बोलां भई सै अपणा फऴ पाई बैठे।
\v 6 पर ताहली जे तू प्रार्थना करे, तां अपणे कमरे च जा; कने दरवाजा बन्द करीने अपणे पितेने प्रार्थना कर सै जे गुप्त आ। फेरी तेरा पिता सै जे गुप्त च तेरे कित्तिरे कम्मां जो देखां, तिज्जो तिन्हारा फऴ देंगा।
\v 7 प्रार्थना करदे बगत होरीं जाति रे लोकां साई बेमतलबी गल्लां जो बार-बार देखां गलान्दे रैयों, कांभई सै सोच्चां ये भई तिन्हारे जादा बोलणे ते तिन्हारी जादा सुणी जाणी।
\v 8 इस खातर तुहें तिन्हां साई नीं बणा, कांभई तुहांरा पिता तुहांरे मंगणे ते पैहले ई जाणां भई तुहांरियां क्या-क्या जरुरतां ईयां।
\v 9 “तुहें इस तरीके ने प्रार्थना करया करा: ‘हे अहांरे पिता, तू त स्वर्गा चा; तेरा नौं पवित्र मन्नया जाओ।
\v 10 ‘तेरा राज आये। स्वर्गा च तियां जे तेरी इच्छा पूरी हुईं, धरतिया पर बी तेरी इच्छा तियां ई पूरी ओ
\v 11 ‘अजके दिनां री रोटी तू अहांजो आज दे।
\v 12 ‘कने तियां जे अहें अपणयां दुशमणां जो माफ कित्या, तियां ई तू बी अहांरे बुरे कम्मां जो माफ कर।
\v 13 ‘कने अहांरी परीक्षा नी लै, पर बुराईया ते बचा; (कांभई राज कने प्राक्रम कने महिमा सदा खातर तेरे ई हाये।’ आमीन।’ )
\v 14 “इस खातर जे तुहें लोकां रे अपराध माफ करगे, तां तुहांरा पिता सै जे स्वर्गा चा तुहांजो माफ करगा।
\v 15 कने जे तुहें लोकां रे अपराध नीं माफ करगे, तां तुहांरे पिते बी तुहांरे अपराध माफ नीं करने।
\s उपबास
\p
\v 16 “ताहली जे तुहें उपबास करो, तां तुहांरे मुँह कपटियां साई लटकीरे नीं हुणे चाहिन्दे, कांभई सै अपणा मुँह बणईने रखां ये, ताकि सै लोकां जो दस्सी सक्को भई अहें उपबास करीरां ये। हऊँ तुहांने सच्च बोलां भई सै अपणा फऴ पाई बैठे।
\v 17 पर ताहली जे तू उपबास करे तां अपणे सिरा पर तेल मल़यां कने मुहांजो धोई ले,
\v 18 ताकि लोक ये नीं जाणे भई तू उपबास करीरां, पर तेरा पिता तिस्सो जे तू देखी नीं सकदा, जाणी लो भई तैं उपबास कित्तिरा। फेरी तेरा पिता सै काम्म जे तैं छिपिने कित्तिरे सारयां कम्मां जो देक्खां, तिज्जो तिसरा फऴ देंगा।
\s स्वर्गा रा धन
\r (लूका 12:33-34)
\p
\v 19 “अपऩे खातर धरतिया पर धन-दौलत कट्ठी नीं करा, तित्थीजे कीड़ा कने जंग लगीने इस्सो खराब करी दें, कने चोर सेन्ध मारीने तिस्सो चोरी सक्कां ये।
\v 20 पर अपणे खातर स्वर्गा च धन्न कट्ठा करा, तित्थीजे न त कीड़ा कने न जंग खराब करां, कने तित्थी न त चोर सेन्ध मारीने चोरी नीं सकदे।
\v 21 कांभई तित्थीजे तेरा धन हुणा तित्थी तेरा मन बी लगीरा रैहणा।
\s शरीरा री लोय
\r (लूका 11:34-36)
\p
\v 22 “शरीरा रा दयूआ आक्ख ई: इस खातर जे तेरी आक्ख ठीक ई, तां तेरा सारा शरीर बी उजला हुणा।
\v 23 पर जे तेरी आक्ख बुरी हुई जाओ, तां तेरा सारा शरीर बी नेहरे ने भरी जाणा; इस खातर सै लोय जे तेरे बिच ई जे नेहरा हो तां सै नेहरा कितणा गहरा हुणा !
\s परमेशर कने धन
\r (लूका 16:13; 12:22-31)
\p
\v 24 “कोई बी माह्णु दुईं मालकां री सेबा नीं करी सकदा, कांभई तिस इक्की ने बैर रखणा कने दूज्जे ने प्यार रखणा, या सै इक्की ने मिलीरा रैंहगा कने दूज्जे रा तिरस्कार करगा। तुहें धन कने परमेशर दुईं री इक साथ सेबा नीं करी सकदे।
\v 25 इस खातर हऊँ तुहांने बोलां भई अपणे जीणे रे खातर खाणे-पीणे री चिन्ता छडी देवा; अपणे शरीरा रे खातर कपड़यां री चिन्ता करना छडी देवा। क्या जिन्दगी रोटिया ते, कने शरीर कपड़यां ते बधीने नीं आ?
\v 26 . देखा! समाणा रे पंछी न त बिजाई करां ये, न त कटाई करां ये, न त सै पेड़ूआं च दाणे कट्ठा करीने रखां ये; फेरी भीं तुहांरा स्वर्गा रा पिता तिन्हांरा पेट भरां। क्या तुहें तिन्हांते जादा कीमती नीं ये?
\v 27 तुहां चा ते क्या कोई येढ़ा हाया सै जे चिन्ता करीने अपणियां जिन्दगिया रा इक पल बी होर बधाई सक्कां?
\p
\v 28 “कने कपड़यां रे खातर कजो चिन्ता करां ये? सोच्चा जंगला रे फुल्लां रे बारे च सै कियां खिलां ये; सै न कोई काम्म करां ये, न अपणे खातर कपड़े बणां ये।
\v 29 तां बी हऊँ तुहांने बोलां भई सुलैमान बी, अपणिया सारिया धन-दौलता च तिन्हां चा ते किसी इक्की रे समान नीं सज्जी सक्कया।
\v 30 इस खातर ताहली जे परमेशर जंगला रे घा जो, सै जे आज जिवित आ कने कल अग्गी च पाई दित्या जाणा, परमेशर येढ़े कपड़े पनांह, तां अरे ओ घट बिश्वास करने औल़यो, तुहांजो सै इन्हांते बधीने कां नीं पनाहंगा?
\p
\v 31 इस खातर तुहें चिन्ता करीने येढ़ा मता बोलदे भई अहें क्या खांगे, या क्या पीह्गे, या क्या पैहनगे।
\v 32 कांभई होरीं जातियां रे लोक इन्हां चीजां रे पीछे दौड़ीरे रैं, पर स्वर्गा च रैहणे औल़ा तुहांरा पिता जाणां भई तुहांजो इन्हां सारियां चीजां री जरुरत ई।
\v 33 इस खातर पैहले तुहें परमेशरा रे राज्जा री कने सै तुहांते क्या चाँह इसरी खोज करदे रौआ तां ये सारीयां चीजां तुहांजो मिली जाणियां।
\v 34 इस खातर कल की चिन्ता मता करदे, कांभई कल की त अहां रियां होर चिन्ता हुणियां; आज के खातर अजका ई दु:ख मता।
\c 7
\s किसी पर इल्जाम नीं लाणा
\r ( लूका 6:37,38,41,42)
\p
\v 1 “दूज्जयां पर इल्जाम लगाणे री आदत नी पावा किति येढ़ा नीं ओ भई तुहां पर बी इल्जाम नी लगो।
\v 2 कांभई जिस तरीके ने जे तुहें इल्जाम लायें, तिस तरीके ने तुहां पर बी इल्जाम लगाया जाणा; परमेशरा बी तुहें तिस नापा ने नापणे, तिस नापा ने जे तुहें दूज्जे लोक नापीरे।
\v 3 “तू कजो अपणे भाईये रिया अक्खी रे तिनके जो देक्खां, तां जे तिज्जो अपणियां अक्खींरा लट्ठा ई नीं दिखदा?
\v 4 तां जे तेरिया ई अक्खीं च लट्ठा समाईरा, तां तू अपणे भाईये जो कियां बोली सक्कां, ‘ल्या हऊँ तेरिया अक्खी रे तिनके जो कड्डी दूं?’
\v 5 ओ धोखेबाज माह्णुआ, पैहले अपणिया अक्खी रे लट्ठे जो कड्डी लै, फेरी तू ठीक ढंगा ने देखी पांगा कने अपणे भाईये री अक्खीं रे तिनके जो कड्डी सकगा।
\v 6 “पवित्र चीज कुत्तयां जो मता देन्दे, कने सुरां रे अग्गे मोती मत बखेरा; किति येढ़ा नीं हो भई सै तिन्हांजो पैरां हेठ दऴी दो कने मुड़ीने तुहांरी चीर फाड़ करी दो।
\s मंगगे तां मिलणा
\r ( लूका 11:9-13)
\p
\v 7 परमेशरा ते मंगदे रौआ तुहांजो दित्या जाणा; टोलदे रौआ तुहांजो मिलगा; खड़कान्दे रौआ तुहांरे खातर दरवाजा खोलया जाणा।
\v 8 कांभई सै जे कोई मंगदा ई रैयां, तिस्सो मिलां; कने सै जे टोऴां, सै पाई लेआं; कने सै जे खड़कान्दा रैयां, तिसरे खातर खोलया जाणा।
\v 9 “तुहां च ते येढ़ा कुण पिता हुणा, भई जे तिसरा मुन्डु तिसते रोटी मंगो, तां सै तिस्सो पत्थर देओ?
\v 10 या मच्छी मंगो, तां सै तिस्सो सप्प देई दो?
\v 11 इस खातर चाहे जे तुहें बुरे ई कां नीं ओ, तां जे अपणयां बच्चयां जो खरियां चीजां देणा जाणां ये, तां स्वर्गा च रैहणे औऴा तुहांरा पिता अपणे मंगणे औऴयां जो खरियां चीजां कां नीं देंगा?
\v 12 इस खातर तेढ़ा बर्ताव अपणे खातर तुहें दुज्जयां लोकां ते चायें, तेढ़ा ई बर्ताव तुहें बी तिन्हा सौगी करा; कांभई व्यबस्था री बिधि कने भविष्यवक्तयां रे लेखां रा ये ई सार आ।
\s नेड़ा कने चौड़ा रस्ता
\r ( लूका 13:24)
\p
\v 13 “तंग दरवाजे ते दाखल हुआ, ये हऊँ तुहांजो इस खातर दस्सी रां कांभई चौड़ा दरवाजा कने बड्डा रस्ता त बिनाशा खॉ लेई जां; कने मते सारे लोक ये सै जे तिस पर चलीरां ये।
\v 14 कांभई तंग आ सै दरवाजा कने मुशकल आ सै रस्ता सै जे जीबना रिया तरफौ लेई जां; बड़े थोड़े जे सै लोक सै जे तिस रस्ते पर चलां ये।
\s जेढ़ा डाल़ तेढ़ा फऴ
\r ( लूका 6:43,44,46; 13:25-27)
\p
\v 15 “झुठे भविष्यबक्तयां ते बचीने रौआ, सै जे भेडां रे रुपा च तुहांले औवायें, पर अन्दरा ते सै खूंखार भेड़िये हुआंये।
\v 16 तिन्हांरे कम्मां ते तुहें तिन्हांजो पछयाणी सक्कां ये। क्या लोक बराड़ियां ते अंगूर, या ऊँटकटारां ते अंजीर तोड़ां ये?
\v 17 ईयां ई हर इक खरे डाऴा पर खरा फऴ लगां कने बुरे डाऴां पर त बुरे ई फऴ लगां ये।
\v 18 खरे डाऴां पर बुरे फऴ नीं लगदे, कने न बुरे डाऴा पर खरे फऴ लगां ये।
\v 19 हर इक सै डाऴ तिस पर जे खरे फऴ नीं लगदे, सै बड्डी टुक्की ने अग्गी च पाई दित्ते जायें।
\v 20 इयां ई तिन्हांरे कम्मां ते तुहें तिन्हांजो पछयाणी सक्कां ये।
\p
\v 21 प्रभु-प्रभु बोलणे औऴा हर माह्णु स्वर्गा रे राज्जा च नीं जाणा, पर सै जे स्वर्गा च रैहणे औऴे मेरे पिते रिया इच्छा पर चलां तिस ई स्वर्गा रे राज्जा च जाणा।
\v 22 तिस दिन मतयां सारयां लोकां माह्ते पुछणा, ‘प्रभु, हे प्रभु, क्या अहें तेरे नौवां ते भविष्यबाणी नीं कित्ति? कने क्या तेरे नौंवा ते अहें बुरी आत्मां नीं नकाऴियां? कने क्या तेरे नौंवा ते कई चमत्कारा रे काम्म नीं कित्ते?
\v 23 फेरी मांझ तिन्हांने खुल्हीने गलाई देणा, भई हऊँ तुहांजो नीं जाणदा; ओ बुरकर्नयो, माहला ते दफा हुई जवा ।’
\s घर बनाणे औऴे दो माह्णु समझदार कने मुर्ख
\r (लूका 6:47-49)
\p
\v 24 “इस खातर सै जे कोई मेरियां ये गल्लां सुणीने तिन्हाजो मन्नां, तिसरी तुलना तिस समझदार माह्णुये ने हुणी तिने जे अपणा मकान सपड़ा पर बनाया।
\v 25 बरखा हुई, बाढ़ आई, कने आँधियां आईं, कने ये सारे तिस मकाना ने टकराये, पर सै नीं रुढ़या, कांभई तिसरी नींयूं सपड़ा पर बणीरी थी।
\v 26 पर सै जे कोई मेरियां ये गल्लां सुणां पर तिन्हां पर अमल नीं करदा, सै तिस मूर्ख माह्णुये रे बराबर आ तिने जे अपणा मकान रेता पर बणाया।
\v 27 कने बरखा हुई, कने बाढ़ां आईयां, कने आँधियां चली, कने तिस मकाना ने टकराई तिसते सै मकान पूरा ई रुढ़िग्या।”
\v 28 ताहली जे यीशु ये गल्लां बोली बैठया, तां येढ़ा हुया भई लोकां री भीड़ तिसरे उपदेशां पर रेहान हुईगी,
\v 29 कांभई सै तिन्हांरे शास्त्रियां साई नी पर अधिकारियां साई तिन्हांजो उपदेश देईरां था।
\c 8
\s कोढ़ा रे रोगिये जो चंगा करना
\r (मरकुस 1:40-45; लूका 5:12-16)
\p
\v 1 यीशु ताहली जे पहाड़ा ते थल्ले उतरया, तां मते सारयां लोकां री भीड़ तिसरे पिछे चलीपी।
\v 2 तिसा जगह इक कोढ़ी बी था, सै यीशुये ले आया कने तिने तिसले सिरा रे भार मत्था टेक्कीने बोलया, “प्रभु जी, जे तू चाहो तां मिन्जो ठीक करी सक्कां।”
\v 3 तिसरिया इसा गल्ला पर यीशुये अपणा हात्थ अग्गे करीने तिस कोढ़ीये जो छुया कने बोलया, “हऊँ चाँह, तू ठीक हुई जा।” कने इकदम तिस कोढ़ीये रा कोढ़ ठीक हुईया।
\v 4 फेरी यीशुये तिसने बोलया, “देख, इस बारे च किसी ने कुछ बी देखां गलान्दा, पर पण्डता जे जाईने अप्पूं जो दस्स कने मूसा रे हुक्मा रे मुताबिक भेंट चढ़ा, तिसते जे लोकां जो तेरे ठीक होणे री गबाही मिलो।”
\s इक सुबेदारा रा बिश्वास
\r (लूका 7:1-10)
\p
\v 5 फेरी यीशु ताहली जे कफरनहूम पुज्जया तां इक सुबेदार तिसले आया कने तिसते सहायता रे खातर बिनती कित्ति,
\v 6 “प्रभु जी, मेरा इक दास घरें बमार पैईरा, तिस्सो लकवा रा रोग हुईगरा कने बड़िया पीड़ा चा।”
\v 7 फेरी यीशुये सुबेदारा ने बोलया, “हऊँ आईने तिस्सो ठीक करगा।”
\v 8 सुबेदारे जबाब दित्या, “प्रभु जी, हऊँ इस लायक नीं आ भई तुहें मेरे घरें आओ, इस खातर सिर्फ हुक्म करी दे बस मेरा दास ठीक हुई जाणा।
\v 9 ये हऊँ जाणां कांभई हऊँ बी इक येढ़ा माह्णु आ सै जे किसी बड्डे अफसरा रे थल्ले काम्म करां, कने मेरे थल्ले बी दूज्जे सपाई ये। ताहली जे हऊँ इक्की सपाईये जो बोलां, ‘जा!’ तां सै चली जां; कने दूज्जे जो बोलां, ‘औ!’ तां सै आई जां; कने ताहली जे हऊँ अपणे दास्सा जो बोल्लां, भई ‘ये कर!’ तां सै तिस्‍सो करां।”
\p
\v 10 ये सुणीने यीशुये जो बड़ी रेहानी हुई, कने सै लोक जे तिसरे पिछे चलीरे थे तिने तिन्हांने बोलया, “हऊँ तुहांने सच्च बोलां भई मैं इतणा गहरा विश्वास इस्राएल च बी किसी च नीं देखया।
\v 11 कने हऊँ तुहांने बोलां भई मते सारे पूर्बा ते कने पछमा ते औणे कने सै भोज्जा च अब्राहम कने इसहाक कने याकूबा सौगी स्वर्गा रे राज्जा च अपणी-अपणी जगह ग्रहण करगे।
\v 12 पर राज्य री प्रजा धक्का देईने बाहर नेहरे च पाई दित्ति जाणी: तित्थी सै लोक चिखदे चिल्लान्दे हुये दान्द पीहन्दे रैहन्गे।”
\v 13 फेरी यीशुये तिस सुबेदारा ने बोलया, “जा, तेढ़ा ई तेरे खातर ओ, तेढ़ा जे तेरा बिश्वास आ।” कने तिसरा दास इकदम ठीक हुईया।
\s कई रोगियां जो चंगा करना
\r (मरकुस 1:29-34; लूका 4:38-41)
\p
\v 14 यीशु ताहली जे पतरसा रे घरें पुज्जया, तिने पतरसा रिया सस्सा जो बुखारा ते पीड़ित बिस्तरे पर सुत्ति रिया जो देखया।
\v 15 तिने तिसारा हात्थ अपणे हत्था ने छुया कने तिसारा बुखार उतरिया, फेरी सै उट्ठी कने यीशुये री सेवा टैहल करने लगी।
\v 16 ताहली जे सान्झ हुई तां लोक तिसले मते सारे येढ़े लोकां जो लेईने आये तिन्हां च जे बुरी आत्मां थियां कने तिने तिन्हां बुरी आत्मां जो अपणे बचनां ने नकालीत्या; कने सारे बीमारां जो ठीक कित्या।
\v 17 ये इस खातर हुया ताकि परमेशरे भविष्यवक्ता यशायाह रे जरिये सै जे कुछ बोलया था सै पूरा ओ: “तिने अहां रियां कमजोरियां लेई लियां कने अहांरे रोग ओड्डी ले।”
\s यीशुये रा चेला बणने री कीमत
\r (लूका 9:57-62)
\p
\v 18 यीशुये ताहली जे अपणे चहूँ पासयां लोकां री भीड़ देखी तां तिने अपणयां चेलयां जो ये हुक्म दित्या भई सै नदिया रे पारले कनारे चली जावा।
\v 19 फेरी इक्की शास्त्रिये नेड़े आईने तिसने बोलया, “गुरु जी, तित्थी जे किति तू जांगा, मांह तेरे पिछे चलणा।”
\v 20 इस पर यीशुये तिसने बोलया, “गिदड़ियां री दूह्ड़ कने समाणा रे पंछियां रे आलणे हुआं ये; पर माह्णुये रे पुत्रा ले सिर टकाणे री बी कोई जगह नीं।”
\v 21 इक होर चेले तिस ने बोलया, “प्रभु जी, पैहले मिन्जो जाणे दे भई हऊँ अपणे पिते रिया लाशा जो दबाई सक्कूँ।”
\v 22 पर यीशुये तिसने बोलया, “मेरे पिछे आईजा, कने मरीरयां जो अपणे मुड़दे खुद गडणे दे।”
\s तूफाना जो शान्त करना
\r (मरकुस 4:35-41; लूका 8:22-25)
\p
\v 23 फेरी यीशु इक्की किश्तिया पर जाईने बैठया, तां तिसरे चेले बी तिसरिया सौगी थे।
\v 24 तिस ई बगत नदिया च खतरनाक तूफान आया भई किश्ती पाणिये रिया छालियां ने डुबणे लगी, कने सै सुत्ती रा था।
\v 25 फेरी तिसरयां चेलयां आईने तिस्सो जगहया कने बोलया, “प्रभु, अहांजो बचा, अहें मरने जो हुईगरे।”
\v 26 फेरी यीशुये तिन्हांने बोलया, “अरे कमजोर बिश्वासिओ, तुहें इतने डरीरे कजो ये?” फेरी तिने उट्ठीने तूफाना जो कने पाणिये जो थिड़कया, कने चहूँ पासयां शान्ति हुईगी।
\v 27 कने सै रेहान हुईने बोलणे लगे, “ये केढ़ा माह्णु आ भई तूफान कने पाणी बी तिसरा हुक्म मन्नां ये।”
\s बुरी आत्मा रे सताईरे माह्णुये जो चंगा करना
\r (मरकुस 5:1-20; लूका 8:26-19)
\p
\v 28 ताहली जे यीशु नदिया रे उस पार गदरेनियां रे देशा च पुज्जया, तां तिस्सो कब्रां ते निकल़ीने औन्दे दो माह्णु मिले तिन्हां च जे बुरी आत्मां थियां। सै इतणे डराबने थे भई कोई तिस रस्ते ते कोई जाई नीं सकदा था।
\v 29 तिन्हें चीन्डा मारदयां बोलया, “हे परमेशरा रे पुत्र, तू अहां ते क्या चाँह? क्या तू बगता ते पैहले ई अहांजो सजा देणे आईरा?”
\v 30 तित्थी थोड़िया जेईया दूरिया पर मते सारे सूरां रा इक झुण्ड चरने लगीरा था।
\v 31 बुरी आत्में तिसने येढ़ा बोली ने बिनती कित्ति, “जे तिज्जो अहांजो बाहर कडणा ई हाया, तां अहांजो सुरां रे झुण्डा च भेजी दे।
\v 32 तिने तिन्हांने बोलया, “चली जावा!” फेरी सै तिन्हां माह्णुआं ते बाहर निकलीने सूरां च जाईने बड़ीगीयां कने फेरी सूरां रा सारा झुण्ड तरवाईया ते उटकीने नदिया च पैईया, कने सारे सूर पाणिये च डुब्बीने मरीये।
\v 33 तिन्हारे रखवाल़े फेरी तित्थीते दौड़दे हुये नगरा च आये कने सूरां सौगी कने बुरी आत्मां ते ग्रस्त माह्णुआं सौगी जो कुछ हुया तिसरा सारा हाल सुणाया।
\v 34 फेरी त नगरा रे सारे लोक यीशुये ने मिलणे जो बाहर निकलीने आईये, कने तिस्सो देखीने तिसते विनती कित्ति भई अहांरे लाके ते बाहर चली जा।
\c 9
\s लकबे रे रोगिये जो चंगा करना
\r (मरकुस 2:1-12; लूका 5:17-26)
\p
\v 1 फेरी यीशु इक्की किश्तिया च बैठया कने नदिया रे पार अपणे नगरा च आईग्या।
\v 2 लोक लकवे रे इक रोगिये जो मंजे पर लेटाईने तिसले ली आये। यीशुये तां जे तिन्हांरा विश्वास देखया तां तिने लकवे रे रोगिये ने बोलया, “बच्चा, हौंसला रख; तेरे पाप माफ हुये।”
\v 3 इसा गल्ला पर कई शास्त्रीयें सोच्चया, “ये माह्णु त परमेशरा रा अपमान करीरां।”
\v 4 यीशु जाणां था भई ये क्या सोच्चीरां ये तिने बोलया, “तुहें अपणे मनां च बुरा बिचार कजो करीरां ये?
\v 5 ठीक क्या? येढ़ा बोलणा, भई ‘तेरे पाप माफ हुये’, या येढ़ा बोलणा, भई ‘खड़ा ओ कने चलणे लग।’
\v 6 पर इस खातर भई तुहें जाणी लो भई माह्णुये रे पुत्रा जो पृथ्वीया पर पाप माफ करने रा अधिकार आ।” फेरी तिने लकवे रे रोगिये जो बोलया, “खड़ा ओ, अपणा मंजा चक कने अपणे घरा जो जा।”
\v 7 सै लकवे रा रोगी खड़ा हुईने अपणे घरौ चलीया।
\v 8 लोक येढ़ा देखीने डरीये कने परमेशरा रे गीत गाणे लगे तिने जे माह्णुआं जो येढ़ा अधिकार दित्या।
\s मत्तिये जो सद्दया जाणा
\r (मरकुस 2:13-17; लूका 5:27:32)
\p
\v 9 यीशु ताहली जे ऊत्थीते चलीप्या तां तिने चुंगी लेणे औऴे रिया चौकिया पर बैठीरे इक माह्णुये जो देखया, तिसरा नौं जे मत्ति था, यीशुये तिसजो बोलया, “मेरे पिछे औ।” सै उट्ठीने तिसरे पिछे चलीप्या।
\v 10 ताहली जे यीशु मत्तिये रे घरें रोटी खाणे बैठया तां कई चुंगी लेणे औऴे कने पापी आईने यीशु कने तिसरे चेलयां सौगी खाणे बैठे।
\v 11 येढ़ा देखीने फरीसियें तिसरे चेलयां ने गलाया, “तुहांरा गुरु चुंगी लेणे औऴयां ने कने पापियां सौगी कजो खां?”
\v 12 ये सुणीने यीशुये तिन्हांने गलाया, “भले चंगयां जो डाक्टरा री जरुरत नीं हुन्दी पर बीमारां जो डाक्टरा री जरुरत हुआईं।
\v 13 इस खातर तुहें लोक जावा कने समझा भई शास्त्रा रे इस बचना रा मतलब क्या: ‘हऊँ बलिदान नीं चाहन्दा पर दया चांह।’ कांभई हऊँ धर्मियां जो नीं, पर पापियां जो सदणे आईरां।”
\s उपबासा पर स्वाल
\r (मरकुस 2:18-22; लूका 5:33-39)
\p
\v 14 फेरी यूहन्ने रे चेलयां तिसले आईने बोलया, “क्या कारण आ भई अहें कने फरीसी इतणा उपवास रखां ये, पर तेरे चेले उपवास नीं रखदे?”
\v 15 यीशुये तिन्हांने बोलया, “क्या बराती, तदुआं तक जे लाड़ा तिन्हा सौगी आ, दु:ख मनाई सक्कां ये? पर सै दिन औणे ताहली जे लाड़ा तिन्हाते लग कित्या जाणा, तिस बगत तिन्हां दु:खी हुणा कने उपवास रखणा।
\v 16 नये कपड़े री टल्ही परवाणे कपड़े पर कोई नीं लगान्दा, कांभई कपड़े री खींज होर बधी जाणी, तिस रिया वजह ते इसा टल्हीया सै कपड़ा होर बी जादा फाड़ी देणा
\v 17 कने नौआं दाखरस परवाणियां मशकां च नीं भरदे, कांभई येढ़ा करने ते मशकां फटी जाईयां, कने दाखरस बगी ने बिखरी जां कने मशकां खत्म हुई जाईयां; इस खातर लोक नौवां दाखरस नौईयां मशकां च भरां ये तिसते जे दाखरस कने मशक दोनों बचीरे रैयें।”
\s मुईरी कुड़ी कने बमार जनाना
\r (मरकुस 5:21-43; लूका 8:40-56)
\p
\v 18 यीशु तिन्हां लोकां जो ताहली जे ये गल्लां गलाई ई करां था, तिस ई वगत यहूदियां रा इक मुखिया तिसले आया कने तिसले मत्था टेक्कीने बोलया, मेरी कुड़ी येब्बां ईं मरी, तू चल्लीने जे तिसा पर अपणा हात्थ रखी दो, तां सै फेरी भीं ते ज्यून्दी हुई जाणी।”
\v 19 यीशु उट्ठीने अपणे चेलयां समेत तिसने चलीप्या।
\v 20 कने देक्खा, इक जनाना तिसाजो जे बारा सालां ते खून बगणे री बमारी थी, सै पिछे ते यीशुये रे नेड़े आई कने तिसरे कपड़े री कनारी छुई ली।
\v 21 कांभई सै अपणे मना च सोच्ची रां थी, “जे हऊँ इसरे कपड़यां जो ई छुई लेंगी, तां बी मांह ठीक हुई जाणा।”
\v 22 यीशुये मुड़ीने तिसाखौ देखया कने बोलया, बेटी हौंसला रख; तेरा सै जे विश्वास था तिने ई तू ठीक कित्ति।” कने सै जनाना तिस ई पल इकदम ठीक हुईगी।
\v 23 ताहली जे यीशु तिस मुखिये रे घरें पुज्जया तां तिने देखया भई शंख बजणे औऴे कने तित्थी कट्ठे हुईरे लोक कुड़िया रे मरने पर हल्ला करीरां थे,
\v 24 फेरी यीशुये लोकां जो गलाया, “इत्थी ते बाहर जावा, कुड़ी मरीरी नीं, पर ये सुत्तीरी।” तिस रिया इसा गल्ला पर लोक यीशुये रा मजाक डवाणे लगे।
\v 25 फेरी ताहली जे लोक बाहर भेज्जीते, तां यीशुये कुड़िया रे कमरे च जाईने तिसारा हात्थ पकड़या, कने सै उट्ठीने बैठीई।
\v 26 कने इसा गल्ला रा चर्चा सारे लाके च फैल्लीया।
\s दूईं अन्हेयां रियां अक्खीं च जोत पाणा
\p
\v 27 यीशु ताहली जे तित्थीते जाणे लगया, तां दो माह्णु अक्खीं ते अन्हे तिसरे पिछे हाक पान्दे हुये चले, “ओ दाऊद रे पुत्र, अहां पर दया कर!”
\v 28 सै ताहली जे घरा रे अन्दर पुज्जया, तां सै अन्हे तिसले आये, फेरी यीशुये तिन्हांते पुछया, “क्या तुहांजो विश्वास आ भई हऊँ तुहांजो भीं ते अक्खीं देई सक्कां?” तिन्हें जबाब दित्या, “हां, प्रभु!”
\v 29 फेरी तिने तिन्हा रिया अक्खीं ने छोन्दे हुये बोलया, “तुहां रे खातर तेढ़ा ई ओ तेढ़ा जे तुहांरा विश्वास आ।”
\v 30 कने तिन्हां रियां अक्खीं खुल्ली गियां। फेरी यीशुये तिन्हांजो साबधान करदे हुये बोलया, “इसरे बारे च किसी जो पता नीं चलणा चाहिन्दा।”
\v 31 पर तिन्हे उत्थीते जाईने ये खबर तिस लाके रे चहुँ पासयां फैलाईती।
\s इक गुँगे जो चंगा करना
\p
\v 32 ताहली जे सै दोनों जणे ऊत्थीते बाहर जाईरां थे, तां कुछ लोक यीशुये ले इक गुंगे जो लेईने आये, सै गुंगा बुरी आत्मा रा सताईरा था, इस खातर सै बोली नीं पान्दा था।
\v 33 ताहली जे बुरी आत्मा तिस चा ते कड्डी ती, तां सै गुंगा जे बोलदा नीं था तिस वगत गलाणे लगया। इस पर लोकें चम्भा करीने गलाया, “इस्राएल च येढ़ी गल्ल पैहले कदीं नीं देखी।”
\v 34 पर फरीसियें बोलया, “ये त बुरी आत्मां जो शैताना रे मुखिये री सहायता ने कड्डां।”
\s थोड़े मजदूर
\p
\v 35 यीशु हर इक गाँवा कने शहरां च गया कने यहूदियां रे प्रार्थना रे घरां च उपदेश देन्दा, कने परमेशरा रे राज्जा री खुशखबरिया रा प्रचार करदा, कने हरेक किस्मा री बमारियां कने दु:क्खां जो दूर करदा रैया।
\v 36 ताहली जे तिने कई लोकां जो देखया तां तिस्सो लोकां पर तरस आया, कांभई सै लोक तियां ई सताईरे कने मजबूर थे, तियां जे भेड्डां हुआं ईयां तिन्हांरा जे कोई चरवाहा नीं हुन्दा।
\v 37 फेरी यीशुये अपणे चेलयां ने बोलया, “पक्कीरे खेत त मते पर मजदूर थोड़े ई हाये।
\v 38 इस खातर खेता रे मालका ने बिनती करा भई सै अपणिया फसला जो कटणे खातर मजदूर भेज्जी देओ।”
\c 10
\s यीशुये रे बारा चेले
\r (मरकुस 3:13-19; लूका 6:12-16)
\p
\v 1 फेरी यीशुये अपणे बारा चेलयां जो अपणे नेड़े सद्दीने, तिन्हांजो बुरी आत्मां जो बाहर कडणे कने कई किस्मा री बमारिया कने दु:ख-तकलीफां जो दूर करने रा अधिकार दित्या।
\v 2 तिन्हां बारां चेलयां रे नौं थे: पैहला शमौन, सै जे पतरसा रे नौंवा ते जाणया गया, कने तिसरा भाई अंद्रियास, जब्दिये रा पुत्र याकूब कने तिसरा भाई यूहन्ना।
\v 3 फिलिप्पुस, बरतुल्मै, थोमा, टैक्स लेणे औऴा मत्ती, हलफै रा पुत्र याकूब कने तद्दै।
\v 4 शमौन कनानी, कने यहूदा इस्करियोती तिने जे यीशुये जो धोखे ने पकड़वाया था।
\s बारा प्रेरितां रे सेबा रे काम्म
\r (मरकुस 6:7-13; लूका 9:1-6; 10:4-12)
\p
\v 5 यीशुये इन्हां बारां जो बाहर भेजदे हुये हुक्म दित्या: भई “गैर यहूदियां रे लाके च नीं जायों, कने सामरियां रे किसी नगरा च दाखल नीं हुयां।
\v 6 पर इस्राएल रे परिबारा री गवाच्छी री भेड्डां ले इ जायों।
\v 7 कने तिन्हांजो ये उपदेश देयों भई: ‘स्वर्गा रा राज नेड़े आईगरा।’
\v 8 बमारां जो ठीक करा, मूईरयां जो ज्यून्दे करा, कोढ़ियां जो ठीक करा कने बुरी आत्मां जो कड्डा। तुहें बिणा कुछ दित्ते परमेशरा री शीष कने अधिकार पाया, इस खातर तुहें बी इन्हाजो दूज्जयां रे खातर मुखत बन्डा।
\v 9 अपणिया जेबा च न त सोना, न चान्दी कने न ताँबा रखा;
\v 10 रस्ते खातर कोई झोऴा बी देखां लेन्दे, कोई फालतू कमीज, न जुट्टे कने न सोट्ठी देखां रखदे, कांभई मजदूरा जो तिसरी रोटी मिलणी चाहिन्दी।
\v 11 तुहें ताहली जे कदीं किसी शहरा या गाँवा च जाओ, तां ये पता करा भई तित्थी विश्वास लैक कुण आ; कने फेरी तदुआं तक तिस ई घरा च रुकीरे रैयों, तदुआं तक जे तित्थीते आई नीं जाओ।
\v 12 ताहली जे तुहें किसी घरा च जाओ, तां तिस घरा रे लोकां रा आदर करदे हुये बोला, ‘तुहांजो शान्ति मिलो’।
\v 13 जे तिस घरा रे लोक लायक हुंगे तां तुहांरी शीष तिन्हां पर बणीरी रैहणी, कने जे सै इसरे लायक नीं हुंगे तां तुहांरी शीष तुहांले बापस आई जाणी।
\v 14 जे कोई तुहांरा स्वागत नीं करो या तुहांरी गल्ल नां सुणो, तां तिस घरा या गाँवा ते निकलदे हुये अपणे पैरां री धूड़ीजो तित्थी ठुटकी लेआं।
\v 15 हऊँ तुहांने सच्च बोलां भई ताहली जे न्याय होणा, तिस दिन तिस गाँवा री दशा ते सदोम कने अमोरा रे नगरां री हालत खरी होणी।
\s औणे औऴा संकट
\r (मरकुस 13:9-13; लूका 21:12-17)
\p
\v 16 खबरदार! हऊँ तुहांजो भेड्डां साई भेड़ियां रे बिच भेज्जां, इस खातर सप्पां साई चलाक कने कबूतरां साई भोऴे-भाऴे बणा।
\v 17 पर लोकां ते खबरदार रैयां, कांभई तिन्हां तुहांजो बन्दी बनाईने यहूदी पंचैतां रे हवाले करना, कने अपणिया पंचैती च तुहां पर कोड़े बरसाणे।
\v 18 तुहें मेरे खातर हाकिमां कने राजयां रे सामणे पेश कित्ते जाणे, कांभई तुहें मेरे चेले तुहांजो मौका दित्या जाणा भई तुहें तिन्हांजो कने गैर यहूदियों जो मेरे बारे च गवाही देओ।
\v 19 ताहली जे सै तुहांजो पकड़गे तां इसा गल्ला री चिन्ता देखां करदे भई तुहां क्या बोलणा कने कियां बोलणा, कांभई तिस वगत तुहांजो दस्सी दित्या जाणा भई तुहां क्या बोलणा।
\v 20 याद रखा बोलणे औऴे तुहें नीं ये, पर तुहांरे पिते रा आत्मा तुहांरे अन्दरा ते बोलां।
\v 21 “भाईये अपणे भाई पकडवाईने मरवाई देणे, माता-पिता तिन्हां रेयां बच्चयां पकड़वाणे कने बच्चयां अपणे माता-पिता रे खलाफ हुई जाणा तिन्हां सै मरवाई देणे।
\v 22 मेरे नौंवा रिया बजह ने लोकां तुहांने बैर रखणा, पर सै जे अंत तक टिक्की रा रैहन्गा तिसरा ई उद्धार हुणा।
\v 23 सै ताहली जे तुहांजो इक्की नगरा च तंग करगे तां तुहे दूज्जे नगरा जो चली जायो। हऊँ तुहांने सच्च बोलां भई इसते पैहले भई तुहें इस्राएल रे सारे नगरां रा चक्कर पूरा करो माह्णुये रे पुत्रा दूज्जी बार आई जाणा।
\v 24 चेला अपणे गुरुये ते बड्डा नीं हुन्दा कने न ई कोई दास अपणे मालका ते बड्डा हुआं।
\v 25 चेले जो गुरुये रे बराबर होणे च कने दासा जो अपणे स्वामिये रे बराबर होणे ची सन्तोख करना चाहिन्दा। तां जे सै घरा रे मालका जो ई शैतान बोलां ये, तां तिसरे घरा रे लोकां सौगी त होर बी बुरा सलूक करगे।
\s किसते डरिये ?
\r (लूका 12:2-7)
\p
\v 26 इस खातर तिन्हाते डरदे देखां; कांभई सै जे कुछ छिपिरा सारा सामणे औणा, कने हर सै चिज सै जे लकोई री प्रगट कित्ति जाणी।
\v 27 हऊँ नेहरे च सै कुछ जे तूह ने बोलां, हऊँ चाँह तिस्सो तुहें लोई च बोलो, मैं सै कुछ जे तुहांरे कन्नां च बोलीरा तुहें तिसरा प्रचार मकाना रिया छत्ता पर चढ़ीने करा।
\v 28 तिन्हांते मता डरदे सै जे तुहांरे शरीरा जो खत्म करी सक्कां ये, पर तुहां रिया आत्मा जो नीं मारी सकदे, बस तिस परमेशरा ते डरा सै जे तुहांरे शरीरा जो कने तुहां रिया आत्मा जो नरका च पाईने खत्म करी सक्कां।
\v 29 क्या इक पैसे च दो चिड़ियां नीं बिकदी? तां बी तुहांरे पिते रिया मर्जीया ते बिना तिन्हां चा ते इक बी जमीना पर नीं पैई सकदी।
\v 30 अरे तुहांरे त सिरा रा इक इक बाऴ गिणीरा।
\v 31 इस खातर डरदे मता तुहांरी कीमत त येढ़ी कई चिड़ियां ते बधीने ई।
\s यीशुये जो मनणा या नीं मनणा
\r (लूका 12:8,9)
\p
\v 32 “सै कोई जे मिन्जो सारयां लोकां रे सामणे मन्नी लेंगा, तिस्सो हऊँ बी स्वर्गा च रैहणे औऴे अहांरे पिते रे सामणे मन्नी लेंगा।
\v 33 पर सै जे कोई सारयां लोकां रे सामणे मिन्जो नकारगा, मांह बी तिसरा अपणे पिते रे सामणे इन्कार करना।
\s यीशुये रे औणे रा नतीजा
\r (लूका 12:51-53; 14:26-27)
\p
\v 34 “ये नी समझा भई हऊँ धरतिया पर मेल-मिलाप कराणे आईरा; हऊँ मेल-मिलाप कराणे नीं, पर तलवार चलवाणे आईरा।
\v 35 हऊँ त आया भई: ‘माह्णुये जो तिसरे पिते ते, कने कुड़िया जो तिसा रिया माता ते, कने बहुआ जो तिसा रिया सस्सा ते लग करी दूँ;
\v 36 माह्णुये रे बैरी तिसरे अपणे घरा रे ई लोक हुणे।’
\v 37 “सै जे अपणे माता-पिते जो मेरते जादा प्यार करां ये, सै मेरे लायक नीं ये; कने सै जे अपणे बेटे या बेटिया जो मेरते जादा प्यार करां ये, सै मेरा होणे रे लायक नीं आ;
\v 38 कने सै से अपणे दुख–तकलीफां रा क्रूस लेईने मेरे पिछे नीं चलो सै बी मेरा होणे रे लायक नीं आ।
\v 39 सै जे अपणी जान बचाणे री कोशिश करां, तिस अपणा प्राण गवाणा; कने सै जे मेरे खातर अपणी जान देंगा, तिस जीवन पाणा।
\s प्रतिफऴ
\r (मरकुस 9:41)
\p
\v 40 “सै जे तुहांजो अपनांगा, सै मिन्जो ग्रहण करां।
\v 41 सै जे किसी भविष्यवक्ते जो इस खातर अपनां भई सै भविष्यवक्ता, तिस्सो सैई फऴ मिलणा सै जे भई भविष्यवक्ते जो मिलां; कने जे तुहें किसी भले माह्णुये रा स्वागत इस खातर करां ये भई सै भला माह्णु आ, तिस्सो सचमुच सै ई फऴ मिलणा सै जे किसी भले माह्णुये जो मिलणा चाहिन्दा।
\v 42 कने जे कोई मेरे इन्हां भोळे-भाळे चेलयां चा ते किसी इक्की जो बी इस खातर इक गलास ठन्डे पाणिये रा देयो भई सै मेरा चेला, तां हऊँ तुहांने सच्च बोलां भई तिस्सो इसरा फल़ जरुर मिलणा।”
\c 11
\s बपतिस्मा देणे औऴे यीशु कने यूहन्ना
\r (लूका 7:18-35)
\p
\v 1 ताहली जे यीशु अपणे बारा चेलयां जो हुक्म देई बैठया, तां सै तिन्हारे नगरां च उपदेश कने प्रचार करने जो तित्थीते चलीया।
\v 2 यूहन्ने ताहली जे जेला च मसीह रे कम्मां रा समाचार सुणया तां तिने अपणे चेलयां तिसले ये पूछणे खातर भेज्जे,
\v 3 “क्या औणे औऴा तू ई हाया, या अहें किसी दूज्जे री बाट देखिये?”
\v 4 यीशुये जबाब दित्या, “सै जे कुछ तुहें सुणीरां यें कने देक्खीरां ये, जाईने यूहन्ने जो दस्सी दवा,
\v 5 भई अन्हे देक्खीरां ये कने लंगड़े चली फिरी करां ये, कोढ़ी ठीक हुईरां ये कने टौणे सुणीरां ये, मूईरे ज्यून्दे हुईरां ये, कने दीन दुखियां जो यीशु मसीह री खुशखबरी सणवाई जाईरां ई।
\v 6 कने धन्य सै आ, सै जे मेरे खातर ठोकर नीं खाओ।”
\p
\v 7 ताहली जे यूहन्ने रे चेले तित्थीते जाईरां थे, तां यीशु यूहन्ने रे बारे च लोकां ने बोलणे लगया, “तुहें जंगला च क्या देखणे आये थे? क्या हवा ने हिलदे हुये सरकन्डे जो?
\v 8 फेरी तुहें क्या देखणे गये थे? क्या बांके कपड़े पैहनीरे माह्णुये जो देखणे गैईरे थे? देखा, सै जे बांके कपड़े पैहनां ये, सै राजे रे मैहलां च रैयां ये।
\v 9 तां फेरी कजो गैईरे थे? क्या किसी भविष्यवक्ते जो देखणे जो? हां, हऊँ तेरते बोलां भई भविष्यवक्ते ते बी बड्डे जो।
\v 10 ये सै ई हाया तिसरे बारे च जे शास्त्रां च लिखिरा:
\q1 ‘देख, हऊँ अपणे दूता जो तेरते पैहले भेज्जीरां,
\q2 सै जे तेरे खातर बाट बणांगा।’
\p
\v 11 हऊँ तुहांने सच्च बोलां भई सै जे जनानां ते जम्मींरे, तिन्हां च ते यूहन्ना बपतिस्मा देणे औऴे ते कोई बड्डा नीं हुया; पर सै जे स्वर्गा रे राज्जा च छोटे ते छोटा माह्णु बी यूहन्ने ते बड्डा।
\v 12 बपतिस्मा देणे औऴे यूहन्ने रे दिनां ते अज तक स्वर्गा रा राज्ज खतरनाक जख्मां जो झेलदा रैया कने हिंसा रे जोरा पर इस्सो छीनणे री कोशिश कित्ति जान्दी रैई।
\v 13 यूहन्ने रे औणे तक सारे भविष्यवक्तयां कने मूसा री ब्यबस्थे भविष्यवाणी कित्ति थी,
\v 14 कने जे तुहें व्यवस्था कने भविष्यवक्तयां सै जे किछ बोलया, तिस्सो मनणे जो राजी ये, तां तिसरे औणे री जे भविष्यवाणी कित्तिरी थी, सै यूहन्ना सैई एलिय्याह।
\v 15 सै जे सुणी सक्कां, सै सुणी लो।
\p
\v 16 “अज किया पीढ़ीया रे लोकां री बराबरी हऊँ किसने करुँ? सै बजारा च बैठीरे तिन्हां बच्चयां साई ये सै जे इक दुये जो हाक पाईने बोलीरां ये:
\v 17 ‘अहें तुहांरे खातर मूरली बजाई, पर तुहें नीं नच्चे; अहें दु:ख भरे गीत गाये, पर तुहें नीं रोये।’
\v 18 कांभई यूहन्ना होरी लोकां साई न खान्दा आया न पीन्दा आया, पर लोक बोलां थे भई ‘तिस च बुरी आत्मा ई।’
\v 19 माह्णुये रा पुत्र खान्दा पीन्दा आया, पर लोक बोलां ये ‘इस माह्णुये जो देखा, ये पेटू कने पियक्कड़ माह्णु, चुँगी लेणे औऴया कने पापियां रा मित्र आ!’ पर ज्ञान अपणयां कम्मां ते सच्चा ठहराया जां।”
\s अविश्वासा पर हाय
\r (लूका 10:13-15)
\p
\v 20 फेरी यीशुये तिन्हां नगरां जो ळवाहमा दित्या तिन्हां च जे तिने मते सारे चमत्कारा रे काम्म कित्तिरे थे, कांभई तिन्हे लोकें पाप करना नीं छडया था।
\v 21 “हाय तू पर, खुराजीन! हाय बैतसैदा! तुहांरे बिच सै जे चमत्कार हुये, जे सै चमत्कार सूर कने सैदा कित्तिरे हुन्दे, तां उत्थीरे लोक कधके टाटा रे कपड़े ओडीने, कने धूड़ मल़ीने मन फिराई बैठीरे हुन्दे।
\v 22 पर हऊँ तुहां लोकां ने बोलां भई न्याय रे दिन सुर कने सैदा री दशा तुहांते जादा सैहणे लायक हुणी।
\v 23 अरे कफरनहूम, क्या तू सोच्चां भई क्या तिज्जो स्वर्गा रिया महिमा तक ऊच्चा कित्या जाणा? तू त नरका जो जाणा! कांभई सै चमत्कारा रे काम्म जे तू च कित्तिरे, जे सै सदोम च कित्ते हुन्दे, तां सै नगर अज्जा तक टिक्कीरा हुन्दा।
\v 24 पर हऊँ तुहांजो दस्सां भई न्याय रे दिन तेरे लोकां री हालता ते सदोम री हालत कई माने च बधिया हुणी।”
\s बोझा ने दबोईरे लोकां रे खातर अराम
\r (लूका 10:21-22)
\p
\v 25 तिस मौके पर यीशुये गलाया, “पिता, तू स्वर्गा रा कने धरतिया रा मालक आ, हऊँ तेरा धन्यावाद करां भई तैं इन्हां गल्लां जो ज्ञानियां कने समझदारां ते छुपाईने रखीरा, कने बालकां पर प्रगट कित्या।
\v 26 हाँ, हे पिता, ये इस खातर हुया कांभई तिज्जो ये ई ठीक लगया।
\v 27 मेरे पिते सारा कुछ मिन्जो सौंपीरा; कने पिते ते इलावा कोई पुत्रा जो नीं जाणदा; कने कोई बी पुत्रा रे इलावा पिते जो नीं जाणदा; जिसरे खातर पुत्रे तिस्सो प्रगट करना चाया।
\v 28 “अरे, ओ थके-माँदे बोझा ने दबोईरे लोको, मेरले आवा, हऊँ तुहांजो सुख चैन देंगा।
\v 29 मेरा जुंगड़ा लौआ कने तिस्सो अपणे उपर चक्का, फेरी माहते सिक्खा, कांभई हऊँ सिधा-साधा कने मना रा हल्का: कने तुहांजो बी अपणे खातर सुख-चैन मिलणा।
\v 30 कांभई सै जुंगड़ा सै जे हऊँ तुहांजो देई करां बड़ा सरल आ कने सै बोझ जे हऊँ तुहां पर रखीरां से बड़ा हल्का।”
\c 12
\s सब्त रा प्रभु
\r (मरकुस 2:23-28; लूका 6:1-5)
\p
\v 1 तिस वगत विस्राम रे दिन यीशु खेतां चीयें जाईरां था, कने तिसरयां चेलयां जो भुख लगी तां सै कणका रे सिल्लुआं जो तोड़ी-तोड़ीने खाणे लगे।
\v 2 फरीसिये येढ़ा देखीने तिसने बोलया, “‘देख, तेरे चेले येढ़ा काम्म करीरां ये, सै जे बिस्राम रे दिन करना ठीक नीं आ।”
\v 3 यीशुये तिन्हांते पूछया, “क्या तुहें नीं पढ़या भई दाऊद कने तिसरे साथियें, ताहली जे तिन्हांजो भुख लगी क्या कित्या था?
\v 4 तिने परमेशरा रे घरें बड़ीने, परमेशरा जो चढ़ाईरी रोटियां कियां खादियां थी, तिन्हा जो खाणा न त तिस्सो ठीक था न ई तिसरयां साथियां जो ठीक था, तिन्हां जो सिर्फ परोहत खाई सक्कां थे?
\v 5 या मूसा री व्यवस्था च तुहें ये नीं पढ़या भई बिस्राम रे दिन पण्डत मन्दरा च बिस्राम दिना रिया बिधिया जो तोड़ने पर बी निर्दोष ठैहरां ये?
\v 6 पर हऊँ तुहांने बोलां भई येथी सै आ सै जे मन्दरा ते बी बड्डा।
\v 7 जे तुहें इसरा मतलब जाणदे, भई हऊँ लोकां च दया चांह, जानबरां री बल़ी नीं,’ तां तुहें तिन्हांजो दोषी नीं बणांदे सै जे निर्दोष ये।
\v 8 माह्णुये रा पुत्र त बिस्राम रे दिना रा बी स्वामी आ।”
\s सुक्के हत्था औऴे माह्णुये जो चंगा करना
\r (मरकुस 3:1-6; लूका 6:6-11)
\p
\v 9 फेरी सै ऊत्थीते चलीने यहूदियां रे प्रार्थना घरा च आया।
\v 10 तित्थी इक माह्णु था, तिसरा हात्थ जे सुक्कीरा था। तिन्हे यीशुये पर दोष लगाणे खातर तिसते पूछया, “क्या बिस्राम रे दिन किसी जो चंगा करना ठीक आ?”
\v 11 तिने तिन्हांजो जबाब दित्या, “तुहां च येढ़ा कुण आ तिसरी जे इक ई भेड ओ, कने बिस्राम रे दिन सै खड्डे च पैई जाओ, तां क्या सै तुहां पकड़ीने बाहरौ नीं कडणी?
\v 12 भला, माह्णुये रा मुल भेडा ते बधीने नीं आ! इस खातर बिस्राम रे दिन ‘मूसा री व्यवस्था’ भलाई करने री अनुमति देआं ई।”
\v 13 फेरी यीशुये तिस सुक्कीरे हत्था औल़े माह्णुये ने बोलया, “अपण हात्थ अग्गे कर।” कने तिने अपणा हात्थ अग्गे करीत्या, कने फेरी तिसरा सुक्कीरा हात्थ दूज्जे हत्था साई ठीक हुईया।
\v 14 फेरी फरीसी बाहर चलीये कने तिस्सो मारने रे खातर कोई रस्ता टोऴणे री तरकीब सोचणे लगे।
\s परमेशरा रा चुणीरा सेबक
\p
\v 15 यीशु ये जाणीया कने उत्थीते चलीप्या। कने मते सारे लोक तिसरे पिछे चलीपे, कने तिने सारयां लोकां जो ठीक कित्या,
\v 16 कने यीशुये तिन्हांजो साबधान कित्या भई मेरे बारे च लोकां जो कुछ बी नीं दस्सयों।
\v 17 सै इस खातर हुया भई यशायाह भविष्यवक्ते रे जरिये परमेशरे जो किछ बोलया था, सै पूरा ओ:
\v 18 “देखा, ये मेरा सेबक आ, सै जे मेरा चुणीरा; ये मेरा प्यारा, तिसते जे मेरा मन खुश आ: मांह अपणा आत्मा तिसरे ऊपर भेजणा, कने तिस सारयां देशां रे सारे लोकां जो न्याय रा समाचार देणा।
\v 19 तिस न लड़ना न कदीं चीन्डां मारनी, कने न बजारां च लोकां तिसरी अवाज सुणनी।
\v 20 मरिन्डीरा सरकन्डा तिस नीं तोड़ना, कने बुझीरे दयूये जो कदीं नीं बझवान्दा, तदुआं तक जे सै न्याय जो प्रबल नीं कराईलो।”
\v 21 कने फेरी सारयां लोकां अपणियां आसां तिसरे नौंवा ते रखणियां।”
\s यीशु कने बालजबूल
\r (मरकुस 3:20-30; लूका 11:14-23)
\p
\v 22 फेरी लोक यीशुये ले इक येढ़े अन्हे जो लयाये सै जे गूँगा बी था, कांभई तिस पर बुरा आत्मा स्वार था; यीशुये सै ठीक कित्या, कने इस खातर सै गूँगा, अन्हा बोलणे कने देखणे लगया।
\v 23 इस पर सारे लोक रेहान हुईने बोलणे लगे, “क्या ये दाऊद रा पुत्र हुई सक्कां!”
\v 24 पर फरीसियें ये सुणीने गलाया, “ये त बुरी आत्मां रे मुखिये बालज़बूल रे सहारे बुरी आत्मां जो नकाल़ां।”
\v 25 यीशु तिन्हांरे मना री गल्लां जाणिने तिन्हांजो गलाणे लगया, “हर सै प्रदेश तिसच जे फूट पैई जांई, सै उजड़ी जां; कने तियां ई हर नगर या परिबार तिसच जे फूट पैई जाओ, तां कियां बणीरा रैहणा।
\v 26 कने जे शैतान ई शैताना जो नकाल़णे लगो, तां ये त अपणा ई बरोध करना हुया; फेरी तिसरा राज कियां बणीरा रैहणा?
\v 27 कने फेरी जे ये सच्च आ भई हऊँ शैताना रे सहारे बुरी आत्मां जो नकाऴां, तां तुहांरे अपणे चेले किसरे सहारे तिन्हांजो नकाऴां ये? इस खातर सै ई तुहांरा न्याय करगे।
\v 28 हऊँ बुरी आत्मां जो परमेशरा रिया आत्मा रे सहारे नकाऴां, तां परमेशरा रा राज तुहांरे नेड़े आईरा।
\v 29 या फेरी कोई किसी रे घरें बड़ीने तिसरा माल कियां चोरी सक्कां तदुआं तक जे भई पैहले सै तिस ताकतबर माह्णुये जो बन्ही नीं देओ? फेरी सै तिसरे घरा जो लुटि सक्कां।
\v 30 सै जे मेरने नीं आ सै मेरा बरोधी आ, कने सै जे खिन्डी रिया भेड्डां जो कट्ठा करने च मेरी मदद नीं करदा सै तिन्हांजो खन्डेरी रां।
\v 31 इस खातर हऊँ तुहांने बोलां भई माह्णुआं री कईयां किस्मां री निन्दा कने पाप माफ कित्ते जाणे, पर पवित्र आत्मा री निन्दा माफ नीं कित्ति जाणी।
\v 32 कोई माह्णु जे माह्णुये रे पुत्रा रे बरोधा च कुछ बोलां, तां तिसरा सै अपराध माफ कित्या जाणा, पर जे कोई पवित्र आत्मा रे बरोधा च बोलगा, तिसरा अपराध न त इस लोका च कने न परलोका च माफ कित्या जाणा।
\s डाऴ कने तिसरा फऴ
\r (लूका 6:43-45 )
\p
\v 33 “जे डाळा जो खरा बोलो, तां तिसरे फळा जो बी खरा बोल्ला, कने बुरे डाल़ा जो बुरा ई फऴ मिलां; कांभई डाऴ अपणे फऴा ते ई जाणया जां।
\v 34 अरे ओ सर्पा रे बच्चयो, तां जे तुहें बुरे तां खरियां गल्लां कियां बोल्ली सक्कां ये? कांभई सै जे मना च भरोईरा, सै ई मुँहां ते निकऴां।
\v 35 इक खरे माह्णुये रे मना च सै जे अच्छाईयां कट्ठी हुई रिया हुआं ईयां तिस च ते सै खरियां गल्लां कड्डां, कने इक बुरा माह्णु सै बुराई जे तिसरे मना ची तिसचा ते सै बुरियां गल्लां कड्डां।
\v 36 कने हऊँ तुहां लोकां जो दस्सां भई न्याय रे दिन हर इक माह्णुये जो अपणिया बोली रिया गल्ला रा हिसाब-कताब देणे पौणा।
\v 37 कांभई तु अपणिया गलाई रिया गल्ला रे कारण निर्दोष, कने तेरियां ई गल्लां रे कारण दोषी बणाया जाणा।”
\s स्वर्गा रे नशाणा री मंग
\r (मरकुस 8:11,12; लूका 11:29-32)
\p
\v 38 इसा गल्ला पर किछ शास्त्रियें कने फरीसियें तिसने बोलया, “गुरु जी, अहें तुहांजो चमत्कारा रे काम्म करदे देखणा चांये।”
\v 39 तिने तिन्हांजो जबाब देन्दे हुये बोलया, “इस जुगा रे बुरे कने दुराचारी लोक ई चमत्कार करने औळे चिन्ह देखण चांये, पर योना भविष्यवक्ते रे चिन्हा जो छड्डीने तिन्हांजो होर कोई चिन्ह नीं दित्या जाणा।
\v 40 कने तियां जे योना तिन्न दिन कने तिन्न रात तिस समुद्री जीबा रे पेट्टा च रैया था, तियां ई माह्णुये रे पुत्रा बी तिन्न दिन तिन्न रात जमीना रे अन्दर रैहणा।
\v 41 न्याय रे दिन नीनवे रे निबासी अज किया इसा पीढ़िया रे लोकां सौगी खढ़ीरयां हुणा कने सै दोषी बनाणे, कांभई नीनवे रे लोकें योना रा प्रचार सुणीने मन बदलया था; कने देखा, येथी सै आ सै जे योना ते बी बड्डा।
\v 42 न्याय रे दिन दखण रिया राणिया इसा पीढ़िया रे लोकां सौगी खढ़ना कने तिसा सै दोषी बनाणे, कांभई सै जमीनां रे दूज्जे कोणे ते सुलैमान रा प्रचार सुणने आई थी; कने देखा, येथी सै आ सै जे सुलैमान ते बी बड्डा।
\s अधूरे सुधारा ते मुसीबत
\r (लूका 11:24-26)
\p
\v 43 “ताहली जे कोई बुरी आत्मा किसी माह्णुये जो छड्डां ई, तां सै आराम पाणे रिया खोज्जा च सुक्की जमीन टोल़दी रैईं, पर सै तिसाजो नीं मिलदी।
\v 44 फेरी सै बोलां ई, तिस घरा जो जे हऊँ छड्डीने आईरी, मांह फेरी भीं ते तिस घरौ चली जाणा। ताहली जे सै हटिने तिस घरा च मुड़ीने आई जाईं तां तिस्सो हुण तक खाली, साफ सुथरा कने सजीरा-सजाईरा पाईं।
\v 45 फेरी सै मुड़ीने औवांई कने अप्पुं कने होर सात्त बुरी आत्मां जो लेईने औवां ई सै जे तिसाते बी बुरियां हुआं ईयां, फेरी सै सब आईने तित्थी रैहणे लगां ईयां, कने तिस माह्णुये री हालत पैहले ते बी जादा खस्ती हुई जाईं। इस जुगा रे लोकां री हालत बी येढ़ी हुणी।”
\s यीशुये री मौ कने भाई
\r (मरकुस 3:31-35; लूका 8:19-21)
\p
\v 46 ताहली जे सै लोकां ने गल्ल ई करीरां था, तिस वगत तिसरी माता कने भाई-बन्धु आईने बाहर खढीये कने तिसने गल्‍ल करना चांह थे।
\v 47 किन्हिये यीशुये ने बोलया, “सुण तेरी माता कने तेरे भाई-बन्धु बाहर खढ़ीरे कने तूहने गल्ल करना चांये।”
\v 48 जबाबा च यीशुये गल्ल करने औल़यां ने बोलया, “कुण ई मेरी माता? कने कुण ये मेरे भाई-बन्धु?”
\v 49 फेरी तिने हत्था ने अपणयां चेलयां खौ इशारा करदे हुये बोलया, “देखा, ये वे मेरी माता कने मेरे भाई-बन्धु।
\v 50 कांभई सै जे कोई स्वर्गा च रैहणे औल़े मेरे पिते रिया इच्छा पर चलां, सै ई मेरा भाई-बन्धु, कने मेरी बैहण, कने मेरी माता ये।”
\c 13
\s ब्यू बाहणे औऴे रा मरकुस द्रष्टान्त
\r (मरकुस 4:1-9; लूका 8:4-8)
\p
\v 1 तिस ई दिन यीशु तिस घरा जो छड्डीने झीला रे कन्डे चलीया कने उपदेश देणे बैठया।
\v 2 मते सारे लोक तिसरे चहूँ पासयां कट्ठे हुईये इस खातर सै जाईने इक्की किश्तिया पर बैठीया कने सारे लोक कनारे खढ़ीरे रैये।
\v 3 कने तिने तिन्हांजो द्रष्टान्तां च कई सारी गल्लां गलाईयां: तिने बोलया भई “इक बाहणे औऴा ब्यू बाहणे निकऴया।
\v 4 बाहन्दे वगत किछ ब्यू बाटा रे कन्डे पैये कने पंछियें आईने सै चुगी ले।
\v 5 किछ ब्यू सपड़ां पर पैये, तित्थी तिन्हांजो मती मिट्टी नीं मिली कने डुग्गी मिट्टी न मिल़णे रिया वजह ने सै इकदम उगीने बाहर निकल़िये।
\v 6 पर ताहली जे सूरज निकल़या तां सै डाऴु धुप्पे ने फुखीये, कने सै जादा जड़ां नां पकड़ने ते सुक्कीये।
\v 7 किछ ब्यू झाड़ियां च पैये कने झाड़ियें बड्डी हुईने सै डाऴु दब्बी ले।
\v 8 पर थोड़े ब्यू सै जे खरिया जमीना पर पैईरे थे, खरी फसल देणे लगे, फसल जितणी जे बाहीरी थी, तिसते कोई तीह गुणा, साठ गुणा, कने सौ गुणा ते बी जादा हुई।
\v 9 सै जे सुणी सक्कां सै सुणी लो।”
\s द्रष्टान्तां रा मकशद
\r (मरकुस 4:10-12; लूका 8:9,10)
\p
\v 10 फेरी चेलयां तिसले आईने तिसते पुछया, “तू लोकां ने द्रष्टान्तां च कजो गल्लां करां?”
\v 11 तिने जबाब दित्या, “स्वर्ग राज्जा रे भेदां जो जाणने रा अधिकार सिर्फ तुहांजो दित्तीरा, पर इन्हांजो नी।
\v 12 कांभई तिसले जे थोड़ा बौहत आ, तिस्सो होर बी दित्या जाणा, कने तिन्हांले जे बौहत ई जादा हुई जाणा; पर तिसले जे कुछ बी नीं आ, तिसते सै किछ जे तिसले हाया, सै बी लैई लया जाणा।
\v 13 हऊँ तिन्हांने द्रष्टान्तां च इस खातर गल्लां करां भई सै देखां त हाये पर हकीकत च तिन्हांजो किछ सुझदा नीं आ, सै सुणां त हाये पर हकीकत च न सै सुणां ये न समझां ये।
\v 14 तिन्हांरे बारे च यशायाह री ये भविष्यवाणी खरी उतरी: ‘तुहें सुणगे कने सुणदे ई रैहन्गे, पर तुहां रिया समझा च कुछ नीं औणा; तुहां बस देखदयां ई रैहणा, पर तुहांजो किछ बी नीं सुझणा।
\v 15 कांभई इन्हां लोकां रे मन मोटे हुईगरे ये कन्नां ते उच्चा सुणां यें कने इन्हें अपणियां अक्खीं बन्द करी लरियां; ताकि सै अपणियां अक्खीं ते किछ बी नीं देक्खो, कने सै कन्नां ते किछ सुणी नीं पाओ या भई अपणे मना ते कदीं नीं समझो, कने कदीं मेरखौ मुड़ीने आओ, कने हऊँ तिन्हांजो ठीक करुँ।’
\v 16 पर धन्न भाग तुहां रियां अक्खीं कने तुहांरे कन्ना जो कांभई सै देक्खी कने सुणी सक्कां यें।
\v 17 हऊँ तुहांने सच्च बोलां भई कई सारे भविष्यवक्तयां कने धर्मी लोक तिन्हां गल्लां जो जे देखणां चाँह थे तिन्हांजो तुहें देखीरां ये, सै तिन्हांजो नीं देक्खी सक्के; कने तिन्हां गल्लां जो जे सै सुणना चाँह थे, तिन्हांजो तुहें सुणीरां ये, सै इन्हांजो नीं सुणी सक्के।
\s ब्यू बाहणे औऴे द्रष्टान्ता री ब्याख्या
\r (मरकुस 4:13-20; लूका 8:11-15)
\p
\v 18 “हुण तुहें ब्यू बाहणे औल़े रे द्रष्टांन्ता रा मतलब सुणा:
\v 19 सै ब्यू सै जे बाटा रे कन्डे पैईरा था इसरा मतलब ये आ भई ताहली जे कोई स्वर्गा रे राज्जा री खुशखबरी सुणीने नीं समझदा, तिसरे मना च सै जे किछ बाहीरा था, तिस्सो शैतान आईने चोरी लेआं।
\v 20 सपड़ां पर पैईरे ब्यूआं रा मतलब ये आ, सै माह्णु जे बचन सुणीने इकदम खुशिया ने ग्रहण करी बी लेआं।
\v 21 पर अपणे अन्दर तिसरियां जड़ां नीं जमणे देन्दा तिसरिया वजह ने सै थोड़ियां ई देरा खातर बणीरा रैयां, कने ताहली जे बचना रिया वजह ने तिस पर दु:ख कने तकलीफां औइयां तां सै इकदम ठोकर खां।
\v 22 झाड़ियां च पैईरे ब्यूआ रा, ये मतलब आ, भई सै माह्णु बचन त सुणां ये, पर संसारा री चिन्ता कने पैसयां रा लालच परमेशरा रे बचना जो दब्बी लेईयां, कने सै माह्णु कामयाब नीं हुन्दा।
\v 23 खरिया जमीना पर पैईरे ब्यूआं रा ये मतलब आ, भई सै माह्णु जे बचना जो सुणीने समझां, सै कामयाब हुआं; सै कामयाबी बाहीरे ब्यूआ ते तीह गुणा, साठ गुणा कने सौ गुणा तक हुआं ई।”
\s जंगली दाणे रा द्रष्टान्त
\p
\v 24 यीशुये तिन्हांजो इक होर द्रष्टान्त दित्या: “स्वर्गा रा राज तिस माह्णुये साई आ तिने जे अपणे खेतां च खरे बीज बाहीरे थे।
\v 25 पर लोक ताहली जे सुत्तीरे थे तां तिस माह्णुये रा दुश्मण आया कने कणका च जंगली ब्यू बाहीने चलीया।
\v 26 ताहली जे कुम्मल़ निकल़े कने तिन्हा पर सिल्लु लगे तां जंगली दाणे रे डाऴू बी दिखणे लगे।
\v 27 फेरी नोकर खेता रे मालका ले आईने बोलणे लगे, ‘स्वामी जी, क्या तुहें अपणे खेतां च खरा ब्यू नीं बाहीरा था? फेरी जंगली दाणयां रे डाऴू इसच कित्ते आये?’
\v 28 तिने तिन्हांने बोलया, ‘ये किसी दुश्मणा रा काम्म आ।’ दासें तिसने बोलया, ‘क्या तूह चाँह भई अहें जाईने तिन्हांजो पट्टीने ली आईये?’
\v 29 तिने बोलया, ‘नां, येढ़ा नीं ओ भई तुहें जंगली दाणयां रे डाऴूआं जो कठेरदे वगत तिन्हा सौगी कणका रे डाऴूआं जो पट्टीने ली आओ।
\v 30 फसला रिया कटाईया तक इन्हा दूईं जो सौगी-सौगी बधणे देवा, कने कटाईया रे वगत हऊँ कटणे औऴयां ने गलांगा भई पैहले जंगली दाणयां रे डाऴूआं रे पुल्ले बन्हीने तिन्हांजो फुकी दवा, कने कणका जो कठेरीने मेरे पेड़ूये च पाई दवा’।”
\s राई रे दाणे रा द्रष्टान्त
\r (मरकुस 4:30-32; लूका 13:18.19)
\p
\v 31 यीशुये तिन्हांजो इक होर द्रष्टान्त दित्या: “स्वर्गा रा राज राईया रे छोटे जे दाणे रे बराबर आ, तिसजो किसी माह्णुये लेईने अपणे खेतां च बाहीत्या।
\v 32 सै सारयां बीजां च सबींते छोटा त हुआं पर ताहली जे बधां तां सारे साग पत्तयां ते बड्डा हुआं; कने येढ़ा डाऴ बणी जां भई समाणा रे पंछी आईने तिसरियां डाऴियां पर रैहणे लगां ये।”
\s मलेड़े रा द्रष्टान्त
\r (लूका 13:20, 21)
\p
\v 33 तिने इक होर द्रष्टान्त तिन्हांजो सणवाया: “स्वर्गा रा राज मलेड़े साई आ तिसजो किसी जनाने बारा किलो आटे च मलाया कने तदुआं तक सै रखी रखया तदुआं तक जे सै सारे रा सारा अट्टा मलेड़ा नीं बणिया।”
\s द्रष्टान्तां रा इस्तेमाल
\r (मरकुस 4:33,34)
\p
\v 34 ये सारियां गल्लां यीशुये लोकां जो द्रष्टान्तां च बोली, कने सै बगैर द्रष्टान्ता ते तिन्हांने कुछ नीं बोलदा था,
\v 35 भई सै बचन जे भविष्यवक्ते रे जरिये गलाईरा था, सै पूरा ओ: “मान्ज द्रष्टान्तां रे जरिये अपणा मुँह खोलणा: सृष्टिया रे शुरु ते सै गल्लां जे छुपी रियां रैईयां हऊँ तिन्हांजो प्रगट करने आईरा।”
\s जंगली ब्यूआ रे द्रष्टान्ता री ब्याख्या
\p
\v 36 फेरी यीशु लोकां रिया तिसा भीड़ा जो विदा करीने घरें आया कने तिसरयां चेलयां तिसले आईने बोलया, “खेता रे जंगली दाणे रा द्रष्टान्त अहांजो समझा।”
\v 37 यीशुये तिन्हांजो जबाब दित्या, “खरे ब्यूआ जो बाह्णे औळा माह्णुये रा पुत्र आ।
\v 38 खेत संसार आ, खरे ब्यूआ रा मतलब आ स्वर्गा रे राज्जा रे लोक, कने जंगली बीजा रा मतलब आ शैताना री सन्तान।
\v 39 तिने दुश्मणे जे जंगली बीज बाहे थे सै शैतान आ; कने कटाईया रा वगत आ इस संसारा रा खात्मा कने कटाई करने औऴे स्वर्गदूत ये।
\v 40 ठीक तियां ई तियां जे जंगली बीजां जो कट्ठा करीने अग्गी च फुक्की दित्या जां तियां ई संसारा रे अन्त च हुणा।
\v 41 माह्णुये रे पुत्रा अपणे स्वर्गदूत भेजणे, कने तिन्हां तिसरे राज्जा ते सारे पापियां जो कने तिन्हंजो सै जे लोकां जो पाप करने खातर मजबूर करां ये सै कट्ठे करने,
\v 42 कने बऴदिया अग्गी च पाई देणे, तित्थी सिर्फ दान्द कीरड़णा कने रोणा-पिटणा हुणा।
\v 43 फेरी धर्मीयां अपणे पिते रे राज्जा च सूरजा साई चमकणा। तिसरे जे कान्न ओ सै सुणी लो।
\s छुपी रे खजाने रा द्रष्टान्त
\p
\v 44 स्वर्गा रा राज्ज खेता च छिपीरे धना रे बराबर आ, सै किसी माह्णुये जो मिळया कने फेरी तिने सै तित्थी गड्डीत्या, तिने खुशिया रे मारे जाईने अपणा सब कुछ बेचीत्या कने सै खेत मुल्ले खरीदील्या।
\s अनमोल मोतिये रा द्रष्टान्त
\p
\v 45 “फेरी स्वर्गा रा राज्ज इक येढ़े बपवारिये रे साई आ सै जे खरे मोतियां री खोज्जा च था।
\v 46 ताहली जे तिस्सो इक अनमोल मोती मिल़या तां जाईने सै जे किछ तिसले था तिने बेचीत्या कने मोती खरीदील्या।
\s जाऴा रा द्रष्टान्त
\p
\v 47 स्वर्गा रा राज्ज मच्छी पकड़ने खातर नदिया च पाईरे इक्की जाऴा साई आ, तिसच कई किस्मा री मच्छीयां पकड़ोईयां।
\v 48 ताहली जे सै जाऴ पूरा भरीया तां मच्छी पकड़ने औऴयां सै कन्डे जो खिंजील्या, कने बैठीने खरी-खरी मच्छीयां छान्टीने टोकरियां च भरी लीआं कने बेकार मच्छियां सट्टी तियां।
\v 49 सृष्टिया रे अन्त च येढ़ा इ हुणा।
\v 50 स्वर्गदूतां आईने पापी धर्मीयां च ते छान्टीने लग करने, कने सै अग्गी रे कुन्डा च पाई देणे । तित्थी तिन्हां रोणा कने दान्द पीहणे।
\s पुराणी कने नौंई शिक्षा रा महत्व
\p
\v 51 यीशुये अपणयां चेलयां ते पुछया, “क्या तुहें इन्हां सारियां गल्लां जो समझे?” तिन्हे जबाब दित्या, हाँ।”
\v 52 यीशुये तिन्हांने बोलया, “देक्खा, इस खातर हर इक शस्त्री सै जे परमेशरा रा चेला बणीरा, तिस घरा रे मुखिये साई आ सै जे अपणे भण्डारा ते नौंइयां कने पुराणियां चीजां जो बाहर कड्डां।”
\s नासरत च यीशुये रा अपमान
\r (मरकुस 6:1-6; लूका 4:16-30)
\p
\v 53 यीशु ताहली जे ये सारे द्रष्टान्त बोलीने खत्म करी बैठया, फेरी सै उत्थीते चलीया।
\v 54 कने अपणे नगरा च आईने यहूदियां रे प्रार्थना घरा च तिन्हांजो येढ़ा उपदेश देणे लगया भई सै रेहान हुईने बोलणे लगे, “इस्सो येढ़ी सूझ-बूझ कने चमत्कारी शक्ति किति ते मिली?
\v 55 क्या ये तिस लुहारा रा ई मुन्डु नीं आ? क्या इसरिया मौआ रा नौं मरीयम नीं आ? याकूब, यूसुफ, शमौन कने यहूदा इसरे इ त भाई ये न?
\v 56 कने क्या इसरी सारी बैहणीं अहांने ई नीं रैहन्दीं? तां फेरी इस्सो ये सारा कुछ कितिते मिलया।?”
\v 57 इस तरीके ने तिन्हे तिसरिया बजह ने ठोकर खाद्दी, पर यीशये तिन्हांने बोलया, “किसी भविष्यवक्ते रा अपणे गाँवां कने घरा जो छड्डीने सारे आदर करां ये।”
\v 58 कने तिने तित्थी तिन्हांरे अविश्वासा रिया वजह ने मते सारे चमत्कारा रे काम्म नीं कित्ते।
\c 14
\s यूहन्ना बपतिस्मा देणे औऴे री हत्या
\r (मरकुस 6:14-29; लूका 9:7-9)
\p
\v 1 तिस वगत गलील रे राजे हेरोदेशे ताहली जे यीशुये रे बारे च सुणया,
\v 2 तां तिने अपणे सेबकां ने बोलया, “ये बपतिस्मा देणे औल़ा यूहन्ना आ! सै जे मूईरयां ते ज्यून्दा हुईया, कने इस खातर ये शक्तियां तिसच काम्म करीरां इयां तिन्हां रिया बजह ते जे सै इन्हां चमत्कारां जो करां।
\v 3 ये सै ई राजा हेरोदेश था तिने जे यूहन्ने जो पकड़ीने जेला च पाया था। ये काम्म तिने हेरोदियासा रे गलाणे ते कित्या था, सै जे पैहले तिसरे भाईये फिलिप्पुसा री घराऔऴी थी।
\v 4 कांभई यूहन्ने तिसने गलाया था भई भाईये रिया जनाना जो रखणा ठीक नीं आ।
\v 5 इस खातर सै तिस्सो मारना चांह था, पर हेरोदेश लोकां ते डरां था कांभई लोक यूहन्ने जो भविष्यवक्ता मन्नां थे।
\v 6 पर ताहली जे यूहन्ने रा जन्म दिन आया, तां हेरोदियासा रिये कुड़िये हेरोदेश कने तिसरे मेहमानां रे सामणे नच्चीने इतणा खुश कित्या।
\v 7 भई इस पर तिने सगन्द खाईने बचन दित्या, “जो कुछ तु मंगगी, मांह तिज्जो देणा।”
\v 8 तिसे अपणिया मौआ रे बैहकावे च आईने बोलया, “मिन्जो यूहन्ना वपतिस्मा देणे औऴे रा सिर थालिया च रखीने दे।”
\v 9 राजा बड़ा दुखी हुया, पर अपणी सगन्द कने अपणे मेहमानां रिया वजह ने तिने तिसारी मांग पूरी करने रा हुक्म देईत्या।
\v 10 तिने जेला च यूहन्ने रा सिर बडणे खातर आदमी भेजे;
\v 11 कने यूहन्ने रा सिर थालिया च पाईने लन्दया कने तिसा कुड़िया जो देईत्या, सै तिस्सो अपणिया मौआ ले लेईगी।
\v 12 फेरी यूहन्ने रे चेले आये कने तिन्हे तिसरा धड़ लेईने दफनाईत्या, कने फेरी तिन्हे आईने यीशुये जो दस्या।
\s पांज हजार माह्णुआं जो ख्वाणा
\r (मरकुस 6:30-44; लूका 9:10-17; यूहन्ना 6:1-14)
\p
\v 13 ताहली जे यीशुये इसरी चर्चा सुणी, तां सै किश्तिया च किसी खाली जगह च कल्हा चलीया। लोक येढ़ा सुणीने अपणे-अपणे शहर कने गाँवा ते निकल़ीने तिसरे पिछे चलीपे।
\v 14 यीशुये ताहली जे किश्तिया ते उतरीने कनारे आया तां तिने देखया मते सारे लोक कट्ठे हुईरे, तिस्सो तिन्हां पर तरस आईया कने तिने तिन्हारे बमार लोकां जो ठीक कित्या।
\v 15 ताहली जे रात हुई तां तिसरे चेलयां तिसले आईने बोलया, “ये सुणसान जगह ई कने देर बी मती हुईगरी; इस खातर लोकां जो भेज ताकि ये गाँवा च जाईने अपणे खातर खाणे रा जुगाड़ करी लो।”
\v 16 पर यीशुये तिन्हांजो बोलया, “इन्हांजो किति जाणे री जरुरत नीं। तुहें ई इन्हाजो खाणा देवा।”
\v 17 तिन्हे तिसने बोलया, “अहांले पांज रोटियां कने दो मच्छीयां छड्डीने होर किछ नीं आ।”
\v 18 यीशुये बोलया, “तिन्हांजो मेरले ली आवा।”
\v 19 तिने लोकां जो बोलया भई तुहें घा पर बैठी जावा, फेरी तिने सै पांज रोटियां कने दो मच्छियां लेईने स्वर्गा खौ देखया कने रोटिया खातर परमेशरा रा धन्यावाद कित्या फेरी रोटिया रे टुकड़ु-टुकड़ु करीने सै अपणे चेलयां ले लोकां जो बंडणे जो दित्ते।
\v 20 ताहली जे सब खाईने रज्जीगे, तां चेलयां बचीरे टुकड़यां ने बारा टोकरियां भरीने चक्कीयां।
\v 21 जनानां कने बच्चयां जो छड्डीने तिसा जगह खाणे औऴे तकरीबन पांज हजार माह्णु थे।
\s यीशुये रा पाणिये पर चलणा
\r (मरकुस 6:45-52; यूहन्ना 6:15-21)
\p
\v 22 फेरी तिने अपणयां चेलयां जो छोड़चा ने किश्तिया च बैठणे जो बोलया भई तुहें माहते पैहले दरयावा पार चली जावा, तदुआं तक हऊँ इन्हांजो भेज्जां।
\v 23 सै लोकां जो भेज्जीने, प्रार्थना करने जो लग पहाड़ा पर चलीया; कने सन्झा जो सै उत्थी कल्हा था।
\v 24 ताहलुआं तक किश्ती कन्डे ते मीलों दूर जाई चुक्कीरी थी कने पाणिये रियां छालियां कश्तिया जो पिछेखौ धकेल्लया रां थियां, कांभई सामणे ते बड़ी हवा चलीरी थी।
\v 25 तड़के कोई तिन कने छे बजे रे बिच यीशु नदिया रे पाणिये पर चलदा हुआ तिन्हांले आया।
\v 26 तिसरे चेलयां ताहली जे तिस्सो नदिया पर चलदे हुये देखया, तां सै डरदे हुये अप्पुँ चियें गलाणे लगे, “ये त कोई भूत आ!” सै डरा रे मारे चिखणे लगे।
\v 27 फेरी यीशुये इकदम तिन्हांने गल्ल करदे हुये बोलया, “हौंसला रखा! ये हऊँ आ, डरदे मता!”
\v 28 पतरसे तिस्सो जबाब दित्या, “प्रभु जी, जे तुहें ई हाये तां मिन्जो अप्पूँ ले पाणिये पर चल्लीने औणे रा हुक्म देवा।”
\v 29 तिने बोल्या, “चल आईजा!” फेरी पतरस किश्तिया च ते उतरीने यीशुये ले जाणे जो पाणिये पर चलणे लगया।
\v 30 पर हवा जो देखीने डरीआ, कने ताहली जे डुबणे लगया तां चिखदे हुये बोलया, “प्रभु, मिन्जो बचा!”
\v 31 यीशुये छोड़चा ने हात्थ अग्गे करीने पकड़ील्या कने तिसने बोलया, “अरे कमजोर विश्वासी, तैं शक कजो कित्या?”
\v 32 ताहली जे सै किश्तिया पर कोहीये, तां हवा रुकी ई।
\v 33 किश्तिया परा रे लोकें यीशुये जो प्रणाम कित्या कने बोलया, “तू सच्चीजो परमेशरा रा पुत्र आ।” 34. सै नदी पार करीने गन्नेसरत च उतरे।
\s गनेसरत च रोगियां जो चंगा करना
\r (मरकुस 6:53-56)
\p
\v 34 सै नदी पार करीने गन्नेसरत च उतरे।
\v 35 तित्थी रे लोकें यीशु पछयाणील्या कने अक्खा-बक्खा रे सारे लाकयां च ब्योरा देईत्या, भई सारे बमार लोकां जो तिसले ली आवा,
\v 36 कने तिसने अरज करने लगे भई सै तिन्हांजो अपणे कपड़यां रिया कनारिया ने ई छोणे दे; कने जितणे जे तिसने छोये, सै सब जणे ठीक हुईये।
\c 15
\s परम्परा रे पालन रा स्वाल
\r (मरकुस 7:1-13)
\p
\v 1 फेरी कुछ फरीसी कने यहूदी शास्त्री यरुशलेम ते यीशुये ले आये कने तिसते पुछया,
\v 2 “तेरे चेले अहांरे पुरखयां रे रीति-रवाजा रा पालन कां नीं करदे, सै रोटी खाणे ते पैहले अपणे हात्थ कां नीं धोन्दे?”
\v 3 तिने तिन्हांजो जबाब दित्या, “तुहें बी अपणे रीति-रवाजां रिया वजह ने परमेशरा रे विधि-विधाना जो कजो तोड़ां ये?
\v 4 कां भई परमेशरे त गलाया था, ‘तु अपणे माता-पिता री ईज्जत कर’, कने ‘सै जे कोई अपणे माता-पिता रा अपमान करो, तिसजो जरुर मारी देणा चाहिन्दा’
\v 5 पर तुहें बोलां ये भई जे कोई अपणे पिते कने माता ने बोलो, ‘सै जे कुछ तुहांजो माह्ते मिलणा चाहिन्दा था, सै सब कुछ परमेशरा रे अर्पण करीतरा’,
\v 6 तां सै अपणे पिते री ईज्जत नीं करो, इस तरीके ने तुहें अपणे रीति-रवाजा रे मुताबिक परमेशरा रे बचना रा इन्कार करां ये।
\v 7 ओ ढोंगियो, तुहांरे बारे च यशायाहे ठीक ई भविष्यवाणी कित्तिरी:
\v 8 ‘ये लोक सिर्फ अपणे मुँहां ते त मेरा आदर करां ये, पर इन्हांरा मन माह्ते दूर हुआं।
\v 9 कने ये बेकार च मेरी पूजा-अर्चना करां ये, कांभई ये माह्णुआं रे बणाई रे कनूना जो धर्मा रा उपदेश समझीने सखां ये।
\s अशुद्ध करने औऴियां गल्लां
\r (मरकुस 7:14-23)
\p
\v 10 फेरी तिने लोकां जो अप्पुँ ले सद्दया कने तिन्हांने बोलया, “सुणा कने समझा भई:
\v 11 सै जे मुँहा रे अन्दर जां, सै माह्णुआं जो अपवित्र नीं करदा, पर तिसरे मुँहा ते निकल़ीरी गल्ल तिस्सो अपवित्र करां ई।”
\v 12 फेरी यीशुये रे चेले तिसले आये कने बोलया, “क्या तुहांजो पता भई फरीसियें तुहां रिया गल्लां रा बड़ा बुरा मन्नया?”
\v 13 यीशुये जबाब दित्या, “हर डाऴ सै जे स्वर्गा च रैहणे औऴे मेरे पिते रिया तरफा ते नीं लगीरा, पट्टी दित्या जाणा।
\v 14 इन्हांजो छड्डा; ये त अन्हयां रे अन्हे अगबे ये कने जे इक अन्हा दूज्जे अन्हे जो बाट दस्सो, तां सै दोनों ई गड्डे च पैई जाणे।”
\v 15 येढ़ा सुणीने पतरसे तिसने गलाया, “इस द्रष्टान्ता रा मतलब अहांजो समझावा।”
\v 16 तिने बोल्या, “क्या तुहें हुण बी नीं समझे?
\v 17 क्या तुहें नीं जाणदे भई सै जे कोई चीज किसी रे मुँहा च जांई, सै तिसरे पेटा च पुज्जां ई, कने लैटरिना रे रस्ते निकली जाईं?
\v 18 पर सै गल्ल जे माह्णुये रे मुँहा ते निकलीने बाहर औवां ई, सै तिसरे मना ते निकलां ई, कने सैई गल्ल माह्णुये जो अपवित्र करां ईं।
\v 19 कांभई बुरियां गल्लां करना, खून करना, पराई जनाना पर नजर रखणा, बुरा बर्ताव करना, चोरी करना, झूठी गवाई देणा कने किसी री निन्दा करना ये सारी बुराईयां मना तेई औवां ईयां।
\v 20 येई सै गल्लां ईयां सै जे माह्णुये जो अपवित्र करां ईयां, पर बिणा हात्थ धोये रोटी खाणे ते कोई अपवित्र नीं हुन्दा।”
\s कनानी जातिया री जनाना रा बिस्वास
\r (मरकुस 7:24-30)
\p
\v 21 फेरी यीशु तिसा जगह जो छड्डी ने सुर कने सैदा जो चलीप्या।
\v 22 तित्थीरी इक कनानी जनाना आई कने रड़ाणे लगी, “प्रभु! दाऊद रे पुत्र, माह पर दया कर! मेरी कुड़ी भूतां-प्रेतां री सताईरी।”
\v 23 पर तिने तिसाजो कोई जबाब नीं दित्या। तां तिसरे चेले तिसले आये कने विनती करीने बोलणे लगे, “ये अहांरे पिछे रड़ान्दी हुई आईरां ई इसाजो दूर भेजा।”
\v 24 तिने जबाब दित्या, “इस्राएल रे घराने रियां गवाच्छी रियां भेड्डां ते इलावा हऊँ किसी ले नीं भेज्जीरा।”
\v 25 पर सै जनाना आई, कने यीशुये रे पैरा पर मत्था टेक्कीने बोलणे लगी, “प्रभु जी, मेरी मदद करा।”
\v 26 तिने जबाब दित्या, “बच्चयां री रोटी लेईने घरा रे कुत्तयां जो देणा ठीक नीं आ।”
\v 27 तिने बोलया, “प्रभु जी ये त सच्च आ, पर कुत्ते बी तिन्हां टुकड़यां जो खायें, सै जे तिन्हारे मालका ते रोटी खान्दे वगत मुँहां ते टिरां ये।”
\v 28 इसा गल्ला पर यीशुये तिसाजो जबाब दित्या, “हे औरत तेरा विश्वास बड़ा बड्डा। तु तेढ़ा जे चाहीं, तेरे खातर तेढ़ा ई हुई जाओ।” कने तिसारी कुड़ी तिसा ई घड़िया ठीक हुईगी।
\s कई रोगियां जो चंगा करना
\p
\v 29 फेरी यीशु तिसा जगह ते चलीप्या कने गलील री झीला रे कन्डे पुज्जीग्या। सै इक्की पहाड़ा पर कोहीने उपदेश देणे बैठीया।
\v 30 फेरी लोकां रा दंगला रा दंगल तिसले आया। सै अपणिया सौगी लंगड़यां, टुन्डयां, अन्हयां, गूँगयां कने होर कई सारे लोकां जो तिसले लेईने आये, कने तिन्हांजो तिसरे चरणां च सम्भालित्या, कने तिने सब्बींजो ठीक कित्या।
\v 31 ताहली जे लोकें देखया भई गूँगे बोलणे लगीरे, कने टुन्डे ठीक हुईये, कने लंगड़े चली फिरी करां ये कने अन्हे देखणे लगीये तां तिन्हांजो बड़ी रेहानी हुई, सै इस्राएल रे परमेशरा री बडयाई करने लगे।
\s चार हजार लोकां जो ख्वाणा
\r (मरकुस 8:1-10)
\p
\v 32 फेरी यीशुये अपणे चेले सद्दे कने बोलया, “मिन्जो इन्हा लोकां पर तरस आईरां, कांभई ये लोक तिन्नां दिनां ते इकलखत मेरे सौगी ये कने इन्हांले खाणे जो बी कुछ नीं आ। हऊँ इन्हांजो भूक्खा नीं भेजणा चाँह कांभई हुई सक्कां किति ये रस्ते ई बेहोश हुईने नीं पैई जाओ।”
\v 33 फेरी तिसरे चेलयां गलाया, “इतणे जादा लोकां खातर इस बियाबाण जंगला च इतणी रोटी अहांजो कितिते मिलगी?”
\v 34 यीशुये तिन्हांते पुछया, “तुहांले कितणी रोटीयां हाई?” तिन्हे बोलया, “सात रोटीयां कने थोड़ी जेई मच्छीयां।”
\v 35 फेरी तिने लोकां जो जमीना पर बैठणे रा हुक्म दित्या।
\v 36 कने तिन्हां सात रोटीयां कने मच्छीआं जो लेईने तिने परमेशरा रा धन्यावाद कित्या, कने रोटीयां तोड़ीने अपणे चेलयां जो देणे लगया, कने चेले लोकां जो देणे लगे।
\v 37 इस तरीके ने सारयां लोकें रज्जी ने रोटी खादी कने चेलयां बचीरे टुकड़यां रे भरीरे सात टोकरु चक्के।
\v 38 खाणे औऴयां च जनानां कने बच्चयां जो छड्डीने चार हजार माह्णु थे।
\v 39 लोकां जो भेज्जीने यीशु किश्तिया च बैठीने आईया कने मगदन प्रदेशा जो चलीया।
\c 16
\s स्वर्गा रे नशाणा री मंग
\r (मरकुस 8:11-13; लूका 12:54-56)
\p
\v 1 फेरी फरीसी कने सदूकी यीशुये ले आये, सै तिस्सो परखणा चाँह थे इस खातर तिन्हे तिसते कोई चमत्कार करने जो गलाया ताकि पता लगी जाओ भई तिस्सो परमेशरा रा हुक्म मिलीरा।
\v 2 तिने तिन्हांजो जबाब दित्या, “सूरज छपणे पर तुहें लोक बोलां ये, ‘अज मौसम ठीक रैहणा, कांभई अम्बर लाल आ’,
\v 3 कने सूरज उगणे पर तुहें बोलां ये, ‘अज तूफान औणा, कांभई अम्बर धुँधल़ा कने लाल आ।’ तुहें अम्बरा रे लक्षणां जो पढ़ना जाणां ये, पर अपणे टैमा रे लक्षणां जो नीं पढ़ी सकदे?
\v 4 इस जुगा रे बुरे कने दुराचारी लोक चिन्ह देखणा चाँह ये, पर तिन्हांजो सिवाय योना रे चिन्हा ते कोई होर दूजा चिन्ह नीं दस्सया जाणा।” फेरी सै तिन्हांजो छड्डीने चलीया।
\s फरीसियां कने सदूकियां री शिक्षा रा मलेड़ा
\r (मरकुस 8:14-21)
\p
\v 5 यीशुये रे चेले नदिया रे पार चलीये, पर सै रोटी लौणा भूल्लीये।
\v 6 इस पर यीशुये तिन्हाने बोलया, “देक्खा, फरीसियां कने सदूकियां रे मलेड़े ते चौकन्ने रौआ।”
\v 7 सै अप्पुँ चींये सोच-बचार करदे हुये गलाणे लगे, “हुई सक्कां तिने ये गल्ल इस खातर बोली कांभई अहें रोटी सौगी नीं लन्दी।”
\v 8 यीशु जाणां था, भई सै क्या सोचीरां ये, “अरे कमजोर विश्वासियो, तुहें अप्पूँ चीयें कजो सोच्चीरां ये भई अहांले रोटी नीं?
\v 9 क्या हल्तियें तक नीं समझे? क्या तुहांजो पंज हजार लोकां खातर पंज रोटीयां आद नीं, कने ये बी आद नीं आ भई कितणियां टोकरियां भरीने तुहें चक्कीयां थी?
\v 10 कने क्या तुहांजो चऊँ हजारां लोकां रे खातर सात रोटीयां, कने फेरी कितणी टोकरियां भरीने तुहें चक्की थीं आद नींआ?
\v 11 तुहें कां नीं समझदे भई मैं तुहांने रोटीयां रे बारे च नीं गलाया, पर मैं त तुहांजो फरीसियां कने सदूकियां रे मलेड़े ते चौकन्ना रैहणे जो गलाया था। ”
\v 12 फेरी सै समझीये भई रोटीया रे मलेड़े ते नीं, पर तिसरा मतलब फरीसियां कने सदूकियां री शिक्षां ते बचीने रैहणे ते था।
\s पतरसा रा यीशुये जो मसीह स्वीकारना
\r (मरकुस 8:27-30; लूका 9:18-21)
\p
\v 13 जिस बगत यीशु कैसरिया फिलिप्पी रे प्रदेशा च आया, तां तिने अपणे चेलयां ते पूछया, “लोक माह्णुये रे पुत्रा जो क्या बोलां ये?”
\v 14 तिन्हे बोलया, “कुछ लोक बोलां ये भई तू बपतिस्मा देणे औऴा यूहन्ना आ, कने कुछ बोलां ये भई तू एलिय्याह कने कुछ लोक बोलां ये भई तू यिर्मयाह या भविष्यवक्तां च ते कोई इक आ।”
\v 15 यीशुये तिन्हाने बोलया, “होर मेरे बारे च तुहांरा क्या बचार आ भई हऊँ कुण आ?”
\v 16 शमौन पतरसे जबाब दित्या, “तू ज्यून्दे परमेशरा रा पुत्र मसीह आ।”
\v 17 यीशुये तिस्सो जबाब दित्या, योना रे पुत्र, शमौन, धन्न-भाग तिज्जो: कांभई ये गल्ल किसी माह्णुये नीं पर स्वर्गा च रैहणे औल़े मेरे पिते, तूह पर जाहिर कित्ति।
\v 18 हऊँ बोलां भई तू पतरस आ, कने इसा ई चट्टाना पर मांह अपणी कलीशिया बनाणी, कने तिस पर मौती रा कोई जोर नीं चलणा।
\v 19 हऊँ तिज्जो स्वर्गा रे राज्जा री चाबियां देई करां: ताकि जो किछ तू जमीना पर बन्हो, सै परमेशरा रे दरवाजे स्वर्गा च बन्होई जाओ; कने जो किछ तू जमीना पर खोलणा, सै स्वर्गा च परमेशरा रे दरवाजे च खुलणा।”
\v 20 तिने अपणे चेलयां जो शख्त हुक्म दित्या भई किसने बी नीं बोलणा भई हऊँ मसीह आ।
\s अपणिया मौती रे बारे च यीशुये री भविष्यबाणी
\r (मरकुस 8:31-33; लूका 9:22)
\p
\v 21 तिस वगत यीशु अपणे चेलयां जो दसणे लगया, “मिन्जो यरुशलेम जाणा चाहिन्दा कने तित्थी बजुर्ग यहूदी अगबेयां, कने मुखिये याजकां कने शास्त्रीयां रे हत्थां ते बड़ा दु:ख सहूँ; कने मारया जाऊँ; फेरी तिज्जे दिन मूईरयां चा ते ज्यून्दा हुई जाऊँ।”
\v 22 फेरी पतरस तिस्सो लग करीने कनारे नेईया कने गुस्सा हुईने बोलणे लगया, “प्रभु जी, परमेशर नीं करो! तेरे सौगी कदीं येढ़ा ओ।”
\v 23 यीशु तिसरी तरफ मुड़या कने बोलया, “पतरस, मेरे सामणे ते हट! अरे दुष्ट, तू मेरे खातर इक अड़चण ई: कां भई तू परमेशरा रियां गल्लां पर नीं, पर लोकां रियां गल्लां पर मन लगां।”
\s यीशुये रे पीछे चलणे रा मतलब
\r (मरकुस 8:34-9:1; लूका 9:23:27)
\p
\v 24 फेरी यीशुये अपणे चेलयां ने बोलया, “जे कोई मेरे पीछे औणा चाँह, तां सै अप्पूँ जो भुल्लीने अपणा क्रूस खुद चक्को कने मेरे पीछे आई जाओ।
\v 25 कांभई सै जे कोई अपणी जिन्दगिया जो बचाणा चाहो, तिस अपणी जिन्दगी गवाणी; कने तिस किसी जे मेरे खातर अपणी जिन्दगी गवाणी, तिस अपणे प्राण बचाणे।
\v 26 जे कोई अपणी जिन्दगी गवाईने सारे संसारा जो बी पाई लेंगा, तां तिसजो क्या फायदा हुणा? या अपणिया जिन्दगिया जो भीं पाणे खातर कोई भला क्या देई सक्कां?
\v 27 माह्णुये रा पुत्र अपणे स्वर्गदूतां सौगी अपणे पिते रिया महिमा च औणे औऴा, कने तिस वगत, ‘तिस हर किसी जो तिसरे कम्मां रे मुताबिक फल़ देणा।’
\v 28 हऊँ तुहांने बोलां भई सै जे येथी खढ़ीरे, तिन्हा च किछ येढ़े भई सै तदुआं तक जे माह्णुये रे पुत्रा जो तिसरे राज्जा च आऊन्दे हुये नीं देखी लेंगे, तदुआं तक मौती जो कदीं नीं देखगा।”
\c 17
\s यीशुये रा रूप बदलना
\r (मरकुस 9:2-13; लूका 9:28-36)
\p
\v 1 छेआं दिनां ते बाद यीशुये पतरस, याकूब कने तिसरे भाईये यूहन्ने जो सौगी लेआ, कने तिन्हांजो सुनसाण जगह च कित्ति उच्चे पहाड़ा पर लेईया।
\v 2 तित्थी तिन्हारे सामणे तिसरे चेहरे रा रंग-रुप बदलीआ, तिसरा मुँह सूरजा साई चमकया कने तिसरे कपड़े ईयां चमकणे लगे तियां जे लोय चमकां ईं।
\v 3 फेरी इकदम मूसा कने एलियाह तिन्हा रे सौगी गल्ल बात करदे हुये तिन्हांजो दिस्से।
\p
\v 4 येढ़ा देखीने पतरसे यीशुये ने गलाया, “प्रभु जी, अहांरा इथी रैहणा ठीक आ। जे तू चाहो तां हऊँ येथी तिन मण्डप बणाई दूँ; इक तेरे खातर, इक मूसा रे खतर, कने इक एलिय्याह रे खातर।”
\v 5 सै हल्तियें गलाई करां था भई इक चमकदे हुये बदल़े सै ढक्कीले, कने बदल़ा च ते अकाशवाणी हुई: भई “ये मेरा प्यारा पुत्र आ, तिसते जे हऊँ बड़ा खुश आ: इसरी सुणा।”
\v 6 चेले येढ़ा सुणीने मुँहा रे भार पैईये कने बड़े भरी डरीये।
\v 7 फेरी यीशु तिन्हांले गया कने तिन्हांने छोईने गलाया, “डरदे मता, खढ़ी जवा।”
\v 8 ताहली जे तिन्हें गासखा देखया तां तित्थी सिर्फ तिन्हांजो यीशुये ते सिवाय होर कोई नीं सुझया।
\p
\v 9 जिस वगत सै पहाड़ा परा ते उतरीरां थे तां यीशुये तिन्हांजो ये हुक्म दित्या, “तदुआ तक जे माह्णुये रा पुत्र मूईरयां च ते ज्यून्दा नीं हुई जाओ, तदुआं तक जो किछ तुहें देखया किसी ने देखां बोलदे।”
\v 10 फेरी तिसरे चेलयां तिसते पूछया, “फेरी यहूदी शस्त्री कजो बोलां ये भई एलिय्याह रा पैहले औणा जरुरी आ?”
\v 11 तिने जबाब दित्या, “एलिय्येह औणे लगीरा, तिस हर इक चीज ठीक करी देणी।
\v 12 पर हऊँ तुहांने बोलां भई एलिय्याह आई पुज्जीरा, पर लोकें तिस्सो नीं पछयाणया; कने तिस सौगी तेढ़ा जे चाहया तेढ़ा कित्या। तिन्हारे हत्थों माह्णुये रे पुत्रा जो बी तियां ई दुख सैहणे पौणे।”
\v 13 फेरी तिसरे चेले समझे भई तिने अहांने यूहन्ना बपतिस्मा देणे औऴे रे बारे च बोलया था।
\s बुरी आत्मा रे सताईरे मुन्डुये जो चंगा करना
\r (मरकुस 9:14-29; लूका 9:37-43)
\p
\v 14 ताहली जे यीशु मुड़ीने लोकां च आया, तां इक माह्णु तिसले आया, कने तिसरे पैरां पर मत्था टेकीने गलाणे लगया,
\v 15 “प्रंभु जी, मेरे मुन्डुये पर दया कर! तिस्सो मिरगिया रा दौरा पौआं, कने सै बड़ा भरी तड़फां; कने कई बार अग्गी च कने कई बार पाणीये च रुढ़ीग्या।
\v 16 मैं इसजो तेरे चेलयां ले लन्दया था, पर सै इसजो ठीक नीं करी सक्के।”
\v 17 यीशुये जबाब दित्या, “अरे अड़ीमूहर अविश्वासी लोको, मांह कदुआं तक तुहां रिया सौगी रैहणा? कदुआं तक हऊँ ईयां ई तुहांरी सैहन्दा रैहन्गा? तिस्सो येथी मेरले ली आवा।”
\v 18 फेरी यीशुये बुरी आत्मा जो थिड़कया, कने सै तिस ते बाहर निकलीगी; कने सै मुन्डु तिस ई घड़ी ठीक हुईया।
\p
\v 19 फेरी तिसरे चेलयां कल्हिया जेईया जाईने यीशुये ते पूछया, “अहें इसा बुरी आत्मा जो कां नीं कड्डी सक्के?”
\v 20 यीशुये तिन्हांजो दस्सया, “कांभई तुहां च विश्वासा री कमी, हऊँ तुहांने सच्च बोलां, जे तुहां च औरिया रे दाणे जितणा बी विश्वास हुन्दा तां तुहें इस पहाड़ा ने बोल्ली सक्कां ये ‘येथी ते खिसकीने ओथखा चली जा’, कने सै चली जान्दा; कने कोई गल्ल तुहांरे खातर मुश्कल नीं हुन्दी।
\v 21 पर येढ़ी बुरी आत्मायें सिर्फ प्रार्थना कने उपवास करने ते निकलां ईयां। ]”
\s अपणिया मौती रे बारे यीशुये री भीं ते भविष्यबाणी
\r (मरकुस 9:30-32; लूका 9:43-45)
\p
\v 22 ताहली जे सै गलील च थे, तां यीशुये तिन्हाने गलाया, “माह्णुये रा पुत्र माहणुआं रे हत्थों पकड़वाया जाणे औऴा;
\v 23 सै तिन्हां मारी देणा, कने तिज्जे दिन तिस भीं ते ज्यून्दे हुई जाणा।” इसा गल्ला पर तिसरे चेले बड़े दवास हुईये।
\s मन्दरा रा कर
\p
\v 24 जिस वगत यीशु कने तिसरे चेले कफरनहूम च आये, तां मन्दरा रा टैक्स बसूलणे औऴे पतरसा ले आये कने पूछया, “क्या तुहांरा गुरु मन्दरा रा टैक्स नीं देन्दा?”
\v 25 पतरसे जबाब दित्या, “हां सै देआं।” ताहली जे सै घरें आया, तां यीशुये तिसरे पुछणे ते पैहले ई तिसने बोलया, “हे शमौन, तू क्या सोच्चां? पृथ्वीया रे राजे टैक्स किसते लें? खुद अपने बच्चयां ते या पराये बच्चयां ते?”
\v 26 पतरसे तिसने बोलया, “परायां ते।” यीशुये तिसने बोलया, “तां पुत्र बच्चीया।
\v 27 पर अहां रिया बजह ने सै लोक नऱाज नीं हो इस खातर झीला पर जा कने अपणा कांटा पाणिये च पा कने फेरी सै जे पैहली मच्छी निकल़ो, तिसारा मुँह खोल्लयां तिज्जो इक सिक्का मिलणा, तिस सिक्के जो लेईने मेरे कने अपणे खातर तिन्हांजो देई देआं।”
\c 18
\s स्वर्गा रे राज्जा च बड्डा कुण आ
\r (मरकुस 9:33-37; लूका 9:46-48)
\p
\v 1 तिस घड़ी यीशुये रे चेलयां तिसले आईने पूछया, “स्वर्गा रे राज्जा च सब्बीं ते बड्डा कुण आ?”
\v 2 फेरी यीशुये इक बच्चे जो अप्पूँ ले सद्दया कने तिस्सो तिन्हारे सामणे खरेड़ीने बोलया,
\v 3 “हऊँ तुहांने सच्च बोलां भई तदुआं तक जे तुहें लोक नीं बदलगे कने बच्चयां साई नीं बणी जांगे, तुहें स्वर्गा रे राज्जा च दाखल नीं हुई सकदे।
\v 4 इस खातर सै जे कोई अप्पूँ जो इस बच्चे साई छोटा बणांई लेआं, सैई स्वर्गा रे राज्जा च सब्बीं ते बडडा हुणा।”
\v 5 कने सै जे कोई मेरे नौंवा ते इक येढ़े बालका जो ग्रहण करां सै मिन्जो ग्रहण करां।
\s पाप करने रे इम्तेहान
\r (मरकुस 9:42-48; लूका 17:1,2)
\p
\v 6 “पर सै जे मांह पर विश्वास करने औऴे मेरे किसी येढ़े छोटे ते छोटे चेले रे रस्ते च अड़चण पैदा करां, तिसरे खातर ये अच्छा हुन्दा भई तिसरे गल़ा च इक चक्कीया रा बट्ट लटकाईने, तिस्सो बड़े डुग्गे समुद्रा च डुबोई देणा चाहिन्दा।
\v 7 अड़चणां रिया वजह ने मिन्जो संसारा रे लोकां खातर दुख आ, कने अड़चणां त औणियां ई हाईयां पर दुख त मिन्जो तिस पर आ तिने जे ये अड़चणां पैदा कित्तियां।
\v 8 इस खातर “जे तेरा हात्थ या तेरा पैर तेरे खातर अड़चण बणो, तां तिस्सो बड्डीने सट्टी दे, कांभई स्वर्गा रे अनन्त जीवना च बिणा हत्था पैरा ते दाखल हुणा तेरे खातर जादा बढ़ीया; बजाये इसरे भई दुईं हत्थां कने दुईं पैरां समेत तिज्जो नरका री कदीं नीं बुझणे औल़ी अग्गी च पाया जाओ।
\v 9 जे तेरी आक्ख तेरे खातर अड़चण बणो, तां तिस्सा जो कड्डीने बाहर सट्टी दे, कांभई स्वर्गा रे अनन्त जीबना च काणा हुईने तेरा दाखल हुणा जादा बड़िया; बजाये इसरे भई दुईं अक्खीं समेत तिज्जो नरका रिया अग्गी च पाई दित्या जाओ।
\s गवाच्छी रिया भेड्डा रा द्रष्टान्त
\r (लूका 15:3-7)
\p
\v 10 “देक्खा, तुहें मेरे इन्हां छोटे ते छोटे विश्वासियां च ते किसी जो बी घटिया नीं समझयां; कांभई हऊँ तुहांजो दस्सां भई तिन्हारी हिफाज़त करने औल़े स्वर्गदूतां री पहुँच स्वर्गा च मेरे पिते ले सदा बणीरी रैईं।
\v 11 कांभई माह्णुये रा पुत्र गवाच्छी रयां जो बचाणे आईरा।
\v 12 “दस्स तू क्या सोच्चां? जे किसी माह्णुये ले सौ भेड्डां ओ, कने तिन्हां च ते इक गवाच्छी जाओ, तां क्या तिस नड़हीनुये भेड्डां जो जंगला ची छड्डीने, तिसा गवाच्छी रिया इक्की भेड्डा जो टोलणे नीं जाणा?
\v 13 कने ताहली जे सै तिस्सो मिली जाणी, हऊँ तुहांने सच्च बोलां भई तिन्हां नड़हीनुये भेड्डां रे खातर सै जे गवाच्छी रियां नीं थी, इतणी खुशी नीं मनाणी जितणी जे तिस इसा गवाच्छी रिया भेड्डा रे मिलणे पर मनाणी।
\v 14 तुहांरा पिता बी नीं चाँहन्दा सै जे स्वर्गा चा भई इयांई मेरे छोटे ते छोटे विश्वासिये च ते इक बी गवाच्छो।
\s अपराधियां ने बर्ताव
\p
\v 15 “जे तेरा भाई तेरने कोई बुरा बर्ताव करो, तां तू जा तिसने कल्हे ने गल्ल बात कर कने तिस्सो समझा; जे सै तेरी सुणीलो तां तैं अपणे भाईये जो पाईल्या।
\v 16 पर जे सै तेरी नी सुणो, तां इक या दो माह्णु अपणिया सौगी जो लेईजा, ताकि ‘हर गल्ला रियां तिन गवाहियां हुई जाओ।’
\v 17 जे सै तिन्हांरी बी नीं सुणो, तां कलीशिया च दस्सी दो, पर जे सै कलीशिया री बी नीं मन्नो तां तू तिसने इयां बर्ताव कर तियां जे सै कोई पापी या कर बसुलणे औऴा ओ।
\s रोकणा कने मोका देणा
\p
\v 18 “हऊँ तुहांने सच्च बोलां, सै जे किछ तुहें इसा धरितया पर बन्हगे, सै स्वर्गा च बज्झी जाणा कने जो किछ तुहें धरतिया पर खोलगे, सै स्वर्गा च खुली जाणा।
\v 19 हऊँ तिज्जो ये बी दस्सां भई इसा धरतिया पर जे तुहां च ते कोई दो जणे इक मन हुईने मेरे पिते ते किछ मंगगे, तां तिस तुहांरे खातर सै पूरा करना।
\v 20 कांभई तित्थी जे दो या तिन जणे मेरे नौंवा ते कट्ठे हुआं ये, तित्थी हऊँ तिन्हारे सौगी हुआं।”
\s बेदर्द सेबका रा द्रष्टान्त
\p
\v 21 फेरी पतरस यीशुये ले गया कने बोलया, “प्रभु, जे मेरा भाई अपराध करदा रओ, तां हऊँ कितणी बार तिस्सो माफ करूँ? जे सै सात बार अपराध करो तां बी?”
\v 22 यीशुये बोलया, “न सिर्फ सात बार पर हऊँ तिज्जो दस्सां भई तिज्जो सै सत्तर बार माफ करना चाहिन्दा।”
\v 23 “इस खातर स्वर्गा रे राज्जा री तुलना तिस राजे ने करी सक्कां ये तिने जे अपणे दासां ने हिसाब-कताब चुकता करने री सोची थी।
\v 24 ताहली जे तिने हिसाब लेणा शुरु कित्या तां तिसरे सामणे इक येढ़ा माह्णु खरेड़या तिस पर जे दस हजार बोरियां रा कर्जा था।
\v 25 पर तिसले इतणा सारा कर्जा चुकाणे रा कोई साधन नीं था, तां तिसरे मालके बोलया, ‘ये कने इसरी घराऔल़ी, कने इसरे बाल-बच्चे कने जो किछ इसरा आ सै सब कुछ बेचीने, इसरा कर्जा चुकाई दित्या जाओ।’
\v 26 फेरी तिसरा दास तिसरे पैरा च पैईने गिड़गिड़ाणे लगया, ‘मालका थोड़ी जेई तस्सल्ली रखा, मांह तेरा इक-इक पैसा भरी देणा।’
\v 27 इस पर मालका जो तिस दासा पर दया आईगी, तिने तिसरा कर्जा माफ करीने सै छडीत्या।
\p
\v 28 “पर ताहली जे सै दास बाहर निकऴया, तां तिस्सो तिसरे साथी दासां च ते इक दास मिल़या सै तिसरे सौ दिनारां रा कर्जदार था; तिने सै गऴे ते पकड़या कने तिसरा गल़ा दबान्दे हुये बोलया, ‘जितणा कर्ज तू मेरा देणा मिन्जो वापस दे।’
\v 29 इस पर तिसरा साथी दास तिसरे पैरां पर पैईया कने विनती करने लगया, ‘तस्सल्ली रख, मांह तेरा इक-इक पैसा देई देणा।’
\v 30 पर सै नीं मन्नया, इतणा ई नीं तिने तिस वगत तक सै जेला च भेजीत्या तदुआं तक जे सै तिसरा कर्ज बापस नीं करी दो।
\v 31 तिसरे साथी दोस्त इसा सारिया घटना जो देखीने बड़े दुखी हुये, कने सै जे किछ हुया था तिसरा सारा हाल अपणे मालका जो जाईने दस्सीत्या।
\v 32 फेरी तिसरे मालके तिस्सो सद्दया कने बोलया, ‘ओ नीच दास, मैं तेरा सै सारा कर्ज माफ करीत्या, कांभई तै माहते दया री भीख मंगी थी।
\v 33 क्या तिज्जो बी अपणे साथी दास्सा पर दया नीं दसणी चाहिन्दी थी तियां जे मैं तू पर दया कित्ति?’
\v 34 कने तिसरे मालके गुस्से च आईने तिस्सो सजा देणे औऴे रे हत्था च सौंपीत्या, भई तदुआं तक जे सै सारा कर्जा बापस नीं करी दो, तदुआं तक तिन्हांरे हत्थां च रओ।
\p
\v 35 “इस तरीके ने जे तुहां च ते हर इक अपणे भाईये जो मना ते माफ नीं करगा, तां मेरा पिता सै जे स्वर्गा चा, तुहांने बी तेढ़ा ई करगा।”
\c 19
\s तलाका रे बारे यीशुये री शिक्षा
\r (मरकुस 10:1-12)
\p
\v 1 ये गल्लां बोलणे ते बाद यीशु गलील ते मुड़ीने यहूदिया रे लाके च यर्दन नदिया रे पार चलीया।
\v 2 फेरी ऊत्थी लोकां री मती भीड़, तिन्हांजो जे तिने ठीक कित्तिरा था, तिसरे पिछे चलीपी ।
\v 3 तिस्सो परखणे रे खातर कुछ फरीसी तिसले आये कने गलाया, “क्या ये ठीक गल्ल ई भई कोई अपणिया घराऔऴिया जो किसी बी वजह खातर तलाक देई सक्कां?”
\v 4 तिने जबाब दित्या, “क्या तुहें नीं पढ़या भई संसारा जो रचणे औऴे शुरु च तिन्हांजो इक नर कने नारीया रे रुपा च रचया कने बोलया,
\p
\v 5 इस बजह ने आदमी अपणे माता पिता ते लग हुईने अपणिया घराऔऴिया सौगी दो जिस्म इक जान हुईने रैहणा?’
\v 6 हुण सै दो नीं पर इक जिस्म बणीने रैयें। इस खातर तिन्हांजो जे परमेशरे जोड़ीरा, सै किसी बी माह्णुये जो लग नीं करने चाहिन्दे।”
\v 7 तिन्हें तिसने बोलया, “फेरी मूसे ये कजो तह कित्या भई कोई माह्णु अपणिया घराऔऴिया जो तलाक देईने छड्डी सक्कां?”
\v 8 यीशुये तिन्हांने बोलया, “मूसे ये हुक्म तुहां लोकां रे मना री कठोरता रिया वजह ने दित्या था, पर शुरु ते येढ़ा नीं था।
\v 9 कने हऊँ तुहांने बोलां, भई सै जे कोई बुरे कम्मा जो छड्डीने होर किसी वजह ने अपणिया घराऔऴिया जो छड्डी दो, कने किसी दूज्जिया जनाना जो ब्याईलो, तां सै व्यभिचार करां; कने सै जे तिसा छड्डी रिया ने ब्याह करीलो, सै बी व्यभिचार करां।”
\p
\v 10 चेलयां तिसने बोलया, “जे इक्की जनाना कने इक्की माहणुये रे बिच येढ़ा सम्बन्ध ओ, तां ब्याह करना ठीक नीं आ।”
\v 11 फेरी यीशुये तिन्हांने बोलया, “हर कोई त इस उपदेशा जो ग्रहण नीं करी सकदा, इसजो सिर्फ सैई ग्रहण करी सक्कां ये तिन्हाजो जे ये दान दित्तिरा।
\v 12 कुछ येढ़े सै जे अपणिया मौआ रे पेटा ने ई नपुंसक जम्मीरे; कने किछ येढ़े सै जे लोकें नपुंसक बणाईतरे; कने किछ नपुंसक येढ़े, तिन्हें जे स्वर्गा रे राज्जा रे खातर ब्याह नीं करने रा निश्चा कित्तिरा। सै जे इस उपदेशा जो ग्रहण करी सक्कां, सै ग्रहण करी लो।”
\s बालकां जो शीष
\r (मरकुस 10:13-16; लूका 18:15-17)
\p
\v 13 फेरी लोक किछ बच्चयां जो लेईने तिसले आये भई सै तिन्हारे सिरा पर हात्थ रखीने प्रार्थना करे कने तिन्हांजो आशीर्बाद दे, पर चेलयां सै थिड़के।
\v 14 यीशुये बोलया, “बच्चयां जो रैहणे दो, इन्हांजो मता रोकदे, कांभई स्वर्गा रा राज्ज येढ़यां रा ई हाया ।”
\v 15 फेरी तिने बच्चयां रे सिरा पर अपणा हात्थ रखया कने ऊत्थीते चलीया।
\s अमीर मुन्डु कने अनन्त जीवन
\r (मरकुस 10:17-31; लूका 18:18-30)
\p
\v 16 इक माह्णु यीशुये ले आया कने तिसने बोलया, “गुरु जी, हऊँ अनन्त जीवन पाणे खातर कुण जेआ खरा काम्म करुँ?”
\v 17 यीशुये तिसने बोलया, “खरा क्या, इसरे बारे च तू मिन्जो कजो पुछीरां? कांभई खरा त इक्कोई हाया, पर जे तू अनन्त जीबना च दाखल हुणा चाँह, तां तू हुक्मां रा पालन करया कर।”
\v 18 तिने यीशुये ते पूछया, “कुण जे हुक्म?” तिने बोलया,
\p “ये भई खून मत कर, व्यभिचार मत कर, चोरी मत कर, झूठी गवाही मत दे,
\v 19 अपणे पिते कने अपणी माता रा आदर कर, कने तियां जे तु अप्पूँ जो प्यार करां, तियां ई अपणे पड़ेसिये ने बी प्यार कर।”
\v 20 तिने जवाने तिसते पुछया, “मैं इन्हां सारियां गल्लां रा पालन त कित्या; हुण मांह च किसा गल्ला री कमी?”
\v 21 यीशुये तिसने बोलया, “जे तु सिद्ध बणना चाँह तां जा, कने सै जे किछ तेरले आ तिस्सो बेच्चीने अपणी सारी धन-दौलत गरीबां च बंडी दे, तिसते जे स्वर्गा च तिज्जो धन मिली सक्को; कने मेरे पीछे आई जा।”
\v 22 पर ताहली जे तिने नौजवाने ये गल्ल सुणी तां सै दुखी हुईने चलीया कांभई सै बड़ा धनवान था।
\p
\v 23 यीशुये अपणे चेलयां ने बोलया, “हऊँ तुहांने सच्च बोलां भई धनवाना रा स्वर्गा रे राज्जा च दाखल हुणा मुश्कल आ।
\v 24 हां, हऊँ तूहने बोलां भई किसी धनवान माह्णुये रा स्वर्गा रे राज्जा च प्रवेश पाणे ते इक ऊँटा रा सुईया रे नक्का ते निकल़णा सान आ।”
\v 25 ताहली जे तिसरयां चेलयां येढ़ा सुणया तां रेहान हुईने पुछया, “फेरी किसरा छुटकारा हुई सक्कां?”
\v 26 यीशुये तिन्हां री तरफ देखीने बोलया, “माह्णुआं रे खातर त ये मुश्कल आ, पर परमेशरा रे खातर कुछ बी मुश्कल नीं आ।”
\v 27 इस पर पतरसे बोलया, “देख, अहें त अपणा सारा कुछ छड्डीने तेरले आईगरे: तां अहांजो क्या मिलणा?”
\v 28 यीशुये तिन्हांने बोलया, “हऊँ तुहां लोकां ने सच्च बोलां भई नौंये जुगा च ताहली जे माह्णुये रा पुत्र अपणे प्रतापी सिंघासणा पर बिराजमान हुणा, तां तुहें बी सै जे मेरे पिछे आईरे, बारा संघासणां पर बैठीने इस्राएल रे बारा गोतां रा न्याय करना।
\v 29 कने तिन्हे जे मेरे खातर अपणा घर-बार, या भाईयां, या बैहणां, या माता-पिता, या बच्चे, या खेतां जो छड्डी तरा, तिसजो सौ गुणा मिलणा, कने सै अनन्त जीवना रा हकदार हुणा।
\v 30 पर मते सारे सै जे हुण पैहले, सै पिछले हुई जाणे; कने सै जे पिछले, सै पैहले हुई जाणे।
\c 20
\s बगीचे रे मजदूरा रा द्रष्टान्त
\p
\v 1 “स्वर्गा रा राज इक जमीनदारा रे साई आ सै जे सुबह सबेरे अपणे अंगूरा रे बगीचे खातर मजदूर लौणे जो निकल़या।
\v 2 तिने मजदूरां जो इक चान्दिया रा रपैईया रोज की दिहाड़ी तह किति कने तिन्हांजो अपणे अंगूरां रे बगीचे च काम करने जो भेज्जी तया।
\v 3 नौ बजे रे करीब जमीनदार भीं घरा ते निकऴीने आया कने तिने देखया भई किछ लोक बजारा च बेकार खड़ीरे थे,
\v 4 कने तिने तिन्हाने बोलया, ‘तुहें बी मेरे अंगूरां रे बगीचे च जावा, कने सै किछ जे तुहांरा बणगा, हऊँ तुहांजो देंगा।’ तां सै बी बगीचे च काम्म करने जो चलीये।
\v 5 फेरी बारा बजे कने तिन बजे रे करीब तिने तेढ़ा ई कित्या।
\v 6 तकरीबन पाँज बजे सै फेरी भीं अपणे घरा ते गया कने किछ लोकां जो बजारा च खड़ीरा देखया, तिने तिन्हांते पुछया, ‘तुहें पूरा दिन येथी बेकार च कजो खढ़ीरे रैयें?’
\v 7 तिन्हे तिसने बोलया, इस खातर भई अहांजो किन्हीये मजदूरिया पर नीं रखया।’ तिने तिन्हांने बोलया, ‘तुहें बी मेरे अंगूरां रे बगीचे च चली जवा।’
\p
\v 8 “संझा जो अंगूरा रे बगीचे रे मालके अपणे भण्डारिये जो बोलया, ‘मजदूरां जो सद्दीने पिछलयां ते लेईने पैहलयां तक सबनीं जो पैसयां रा भुगतान करी दे।’
\v 9 फेरी सै मजदूर जे पाँज बजे ते इक घण्टा पैहले लगाईरे, तां तिन्हांजो चान्दिया रा इक-इक सिक्का मिलया।
\v 10 कने सै मजदूर जे पैहले ते काम्म करीरां थे सै आये, तिन्हे सोच्चया अहांजो किछ जादा पैसे मिलणे पर तिन्हाजो बी चान्दिया रा इक-इक सिक्का मिलया।
\v 11 पैसे त तिन्हें लेईले पर जमीनदारा ने शकैत करदे हुये सै बोलणे लगे,
\v 12 ‘सै मजदूर जे बाद बिच लगे थे, तिन्हें सिर्फ इक घण्टा काम्म कित्या पर तुहें अहांजो बी उतणा ई दित्या जितणा जे तिन्हांजो दित्या, जबकि अहें सारा दिन कड़कदिया धुपा च बड़ी मेहणत कित्ति।’
\v 13 जमीनदारे तिन्हां च ते इक्की जो जबाब दित्या, ‘दोस्त, मैं तेरने कोई बेन्याई नीं कित्ति। क्या अहें तह नीं कित्तिरा था भई मांह तुहांजो चान्दिया रा इक रपैईया देणा?
\v 14 सै जे तेरा बणां, लै कने चली जा; हऊँ बाद बिच रखीरे मजदूरा जो बी तितणी ई मजदूरी देणा चाँह जितणी जे तिज्जो देई करां।
\v 15 क्या हऊँ अपणे पैसे रा अपणिया इच्छा रे मुताबिक किछ बी करने रा हक नीं रखदा? क्या तू मेरिया इसा भलाईया ते जऴन करां?’
\v 16 इस तरीके ने पिछले, पैहले हुई जाणे; कने सै जे पैहलके, सै पिछले हुई जाणे।”
\s अपणिया मौती रे बारे च यीशुये री तिज्जी भविष्यवाणी
\r (मरकुस 10:32-34; लूका 18:31-34)
\p
\v 17 ताहली जे यीशु अपणे बारा चेलयां सौगी यरुशलेम जाई करां था तां सै तिन्हांजो इक कनारे लेईया कने चलदे-चलदे तिन्हाने बोलणे लगया,
\v 18 “देक्खा, अहें यरुशलेम पुजणे औऴे; कने माह्णुये रा पुत्र तित्थी यहुदि नेतयां कने शास्त्रियां रे हात्थ पकड़वाया जाणा, कने तिन्हां तिस्सो मौती री सजा देणी।
\v 19 फेरी तिसरा मजाक बनाणे कने कोड़े लगवाणे जो तिस्सो गैर-यहूदियां रे हत्थ सौंपया जाणा, तिसते बाद तिस्सो क्रूसा पर टंगाया जाणा, पर तिज्जे दिन तिस मूईरयां ते ज्यून्दे हुई जाणा।”
\s इक्की मौवा री प्राथना
\r (मरकुस 10:35-45)
\p
\v 20 फेरी जब्दीये रे पुत्रां री माता अपणे बेटयां सौगी यीशुये ले आई कने तिसे तिसरे पैरां पर मत्था टेक्कया कने किछ मंगणे लगी।
\v 21 यीशुये तिसा ते पूछया, “तू क्या चाईं?” तिसे बोलया, “मिन्जो बचन दे भई मेरे ये दोनों पुत्र तेरे राज्जा च इक तेरे दांये कने इक तेरे बायें हत्था खा बैठो।”
\v 22 यीशुये जबाब दित्या, “तुहें नीं जाणदे भई तुहें क्या मंगी रांये। क्या तुहें यातनां रा सै प्याला पी सक्कां ये, तिस्सो जे हऊँ पीणे औऴा?” तिन्हें तिसने बोलया, “हां, अहें पी सक्कां ये।”
\v 23 तिने तिन्हांने बोलया, “तुहें मेरा प्याला त पी लेंगे, पर मेरे दायें कने बायें बैठणे रा अधिकार देणे औल़ा हऊँ नीं आ, येथी बैठणे रा अधिकार त तिन्हांरा, तिन्हारे खातर जे ये मेरे पिते रे जरिये सुरक्षित करी तरा।
\p
\v 24 ताहली जे बाकी दस चेलयां येढ़ा सुणया तां सै तिन्हां दुईं भाईयां पर गुस्से हुईये।
\v 25 फेरी यीशुये तिन्हांजो अप्पूँ ले सद्दीने बोलया, “तुहें जाणां ये भई गैर-यहूदी राजा लोकां पर अपणी ताकत दसणा चायें; कने तिन्हारे खास नेता लोकां पर अपणा हक जताणा चायें।
\v 26 पर तुहां च येढ़ा नीं हुणा; बल्कि तुहां च सै जे बड्डा बणना चाहो, सै तुहांरा सेबक बणो;
\v 27 कने तुहां च ते सै जे कोई मुखिया बणना चाहो, तिस्सो तुहांरा दास बणने पौणा;
\v 28 तुहांजो माह्णुये रे पुत्रा साई हुणा चाहिन्दा सै जे सेवा टैहल कराणे नीं, पर सेवा करने कने मते सारेआं रे छुटकारे खातर अपणे प्राणां रा बलिदान देणे आईरा।”
\s दो अन्हेयां जो अक्खीं रिया जोता रा दान
\r (मरकुस 10:46-52; लूका 18:35-43)
\p
\v 29 ताहली जे सै यरीहों नगरा ते जाई करां थे, तां लोकां री इक बड्डी भीड़ तिन्हारे पिछे चलीपी।
\v 30 कने दो अन्हे, सै जे सड़का रे कन्डे बैठीरे थे, ताहली जे तिन्हे सुणया भई यीशु तिन्नी चीयें जाई करां, सै रड़ाये कने बोलणे लगे, “प्रभु, दाऊद रे पुत्र, अहां पर दया कर।”
\v 31 लोकें सै थिड़के कने बोलया तुहें चुप नीं रैई सकदे; पर सै तिसते बी जादा राड़ां मारने लगे, “प्रभु, दाऊद रे पुत्र, अहां पर दया कर।”
\v 32 फेरी यीशुये रुकीने सै सद्दे कने बोलया, “तुहें क्या चायें भई हऊँ तुहांरे खातर क्या करुँ?”
\v 33 तिन्हे तिसने बोलया, “प्रभु, अहें चायें भई देखी सक्को।”
\v 34 यीशुये जो तिन्हां पर दया आई, सै तिन्हा रियां अक्खीं ने छोया, कने सै इकदम भीं ते देखणे लगे; कने सै तिन्हांरे पिछे चलीपे।
\c 21
\s यरूशलेम च जीति ने औणे री खुशी
\r (मरकुस 11:1-11; लूका 19:28-40; यूहन्ना 12:12-19)
\p
\v 1 यीशु कने तिसरे चेले ताहली जे यरुशलेम ले जैतून पहाड़ा रे नेड़े बैतफगे पुज्जे, तां यीशुये अपणे दूईं चेलयां जो ये हुक्म देईने भेजया, भई
\v 2 “अपणे ठीक सामणे रे गांवा च जावा कने तित्थी जान्दे ई तुहांजो इक गधी बझीरी मिलणी, कने तिसा सौगी तुहांजो तिसारा बच्चा बी मिलणा। तिन्हाजो खोलीने मेरले ली आवा।
\v 3 जे कोई तुहांजो कुछ बोलो तां तिसने गलायों भई ‘प्रभुये जो इन्हांरी जरुरत ई, तिस छोड़े ई ये वापस करी देणे।”
\v 4 येढ़ा इस खातर हुया भई भविष्यवक्ते रा ये बचन पूरा ओ:
\q1
\v 5 “सिय्योन री पुत्रिया ने बोला,
\q2 ‘देख तेरा राजा तेरले आई करां;
\q1 सै नम्र आ, कने सै गधे पर स्वार आ;
\q2 हां गधिया रे बच्चे पर सै जे इक मजदूरा रे पशुये रा बच्चा।”
\p
\v 6 इस खातर तिसरे चेले चलीये कने तेढ़ा ई कित्या तेढ़ा जे तिन्हांजो यीशुये दस्सया था।
\v 7 सै गधिया कने तिसारे बच्चे जो ली आये, कने तिन्हा पर अपणे कपड़े रखीते, कांभई यीशुये तिस पर बैठणा था।
\v 8 भीड़ा चा ते मतयां लोकें अपणे कपड़े बाटा च बछाई ते, कने कई लोक पेड़ा री डाऴियां बड्डीने ली आये कने बाटा च बछाईते।
\v 9 सै लोक जे तिन्हारे अग्गे पिछे चलीरे थे सै सब जणे जोरा-जोरा ने बोलणे लगे, “होशन्ना! धन्न ओ दाऊदा रे तिस पुत्रा जो, सै जे परमेशरा रे नौंवा पर आई करां, धन्न ओ परमेशरा जो सै जे स्वर्गा च बराज्या।”
\v 10 ताहली जे सै यरुशलेम च दाखल हुया, तां सारे नगरा च हलचल मचीगी, कने लोक पुछणे लगे, “ये कुण आ?”
\v 11 लोकें बोलया, “ये गलील रे नासरत नगरा रा भविष्यवक्ता यीशु आ।”
\s मन्दरा ते दुकानदारां जो बाहर कड्डया जाणा
\r (मरकुस 11:15-19; लूका 19:45-48; यूहन्ना 2:13-22 )
\p
\v 12 फेरी यीशुये परमेशरा रे मन्दरा च जाईने तिन्हां सारयां जो, सै जे मन्दरा च लेण-देण करीरां थे, बाहर कडीत्या, कने पैसयां रा लेण-देण करने औलयां री चौकियां मुन्धियां करीती कने कबूतर बेचणे औऴयां रे तख्त पलटीते;
\v 13 कने तिन्हाने गलाया, “शास्त्रां च लीखिरा, ‘मेरा घर प्रार्थना रा घर होणा’; पर तुहें इसजो चोरां रा अड्डा बणाई रांये।”
\v 14 फेरी अन्हे कने लंगड़े, मन्दरा च तिसले आये, कने तिन्हाजो तिने ठीक कित्या।
\v 15 पर ताहली जे मुखिये नेता कने शस्त्रीयें सै चमत्कारा रे काम्म देक्खे, सै जे तिने कित्ते थे, कने मन्दरा च बच्चयां जो उच्चिया अवाजा च ‘होशन्ना’ धन्न तिज्जो दाऊद रे पुत्रा, बोलदे हुये सुणया: तां सै बड़े भरी गुस्सा हुईये,
\v 16 कने तिसते पुछया, “तू सुणीरां ये क्या बोलीरां ये?” यीशुये तिन्हाने बोलया, “हां; सुणीरां, क्या तुहें लोकें ये कदीं नीं पढ़या: ‘तैं बालकां कने दूध पीन्दे बच्चयां रे मुँहा ते स्तुती कराई?”
\v 17 फेरी सै तिन्हाजो छड्डीने यरुशलेम नगरा ते बाहर बैतनिय्याह जो गया तित्थी तिने रात बताई।
\s फऴा ते बगैर दागले रा डाऴ
\r (मरकुस 11:12-14, 20-24)
\p
\v 18 अगले दिन तड़के ई ताहली जे सै नगरा जो वापस आईरां था तां तिस्सो भूक्ख लगी।
\v 19 सड़का कन्डे तिने अंजीरा रा इक डाऴ देखया सै तिसरे नेड़े गया, पर तिस डाऴा पर पत्तयां जो छड्डीने होर किछ नीं मिलया, इस खातर तिने डाऴा ने बोलया, “हुण ते तिज्जो कदी फऴ नी लगो।” कने सै अंजीरा रा डाऴ इकदम सुक्कीया।
\v 20 येढ़ा देखीने चेलयां जो बड़ा चम्भा हुया कने तिन्हें बोलया, “ये अंजीरा रा डाऴ इकदम कियां सुक्कीया?”
\v 21 यीशुये तिन्हांजो जबाब दित्या, “हऊँ तुहांने सच्च बोलां, जे तुहां च विश्वास आ कने तुहें शक नीं करदे, तां न सिर्फ सै करी सक्कां ये सै जे मैं अंजीरा रे डाऴा रा कित्या, पर जे तुहें इस पहाड़ा ने बोलो, ‘उठ, कने समुद्रा च जाईने पैईजा’, तां तेढ़ा ई हुई जाणा।
\v 22 कने प्रार्थना करदे तुहें सै किछ जे मंगो, जे तुहां च विश्वास आ तां सै सब तुहांजो मिलणा।”
\s यीशुये रे अधिकारा रा स्वाल
\r (मरकुस 11:27-33; लूका 20:1-8)
\p
\v 23 ताहली जे सै मन्दरा च जाईने उपदेश देईरां था, तां मुखिये याजक कने यहूदी बजुर्गें नेड़े जाईने तिसते पुछया, “ये काम्म तू किस अधिकारा ने करां? कने ये अधिकार तिज्जो किने दित्या?”
\v 24 यीशुये तिन्हाजो जबाब दित्या, “हऊँ तुहांते इक स्वाल पुछां, जे तिसरा जबाब तुहें मिन्जो देई दो तां मांह तुहांजो दस्सी देणा भई हऊँ ये काम्म किस अधिकारा ने करां।
\v 25 दस्सा यूहन्ने जो बपतिस्मा कितते मिलया? परमेशरा ते या माह्णुये ते?” सै अप्पूँ चीये गल्ल बात करदे हुये गलाणे लगे, “जे अहें बोलां ये ‘परमेशरा ते’ तां इस अहांते पुछणा ‘फेरी तुहें तिस पर विश्वास कां नी करदे?’
\v 26 पर जे अहें बोलया, ‘माह्णुये ते’ तां अहांजो लोकां रा डर आ, कांभई सै यूहन्ने जो इक भविष्यवक्ता मन्नां ये।”
\v 27 फेरी तिन्हे यीशुये जो जबाब दित्या, “अहें नीं जाणदे।” तिने बी तिन्हाने बोलया, “अच्छा तां फेरी हऊँ बी तुहांजो नीं दसदा भई ये काम्म हऊँ किस अधिकारा ने करां।
\s दुईं पुत्रां रा द्रष्टान्त
\p
\v 28 “अच्छा दस्सा तुहें लोक इसरे बारे च क्या सोच्चां ये? इक्की माह्णुये रे दो पुत्र थे; सै बड्डे ले गया कने बोलया, ‘बेटा आज मेरे अंगूरां रे बगीचे च जा कने काम्म कर।’
\v 29 पुत्रे जबाब दित्या, ‘मांह नीं जाणा’, पर बाद बिच तिसरा मन बदलिया कने सै चलीआ।
\v 30 फेरी सै पिता दूज्जे पुत्रा ले गया कने तिसने बी तेढ़ा ई बोलया, पुत्रे जबाब दित्या, ‘हां पिता जी हऊँ जां’, मगर सै नीं गया।
\v 31 दस्सा इन्हां दूईं च ते किने पिते री इच्छा पूरी कित्ती?” तिन्हे बोलया, “बड्डे।” यीशुये तिन्हाने बोलया, “हऊँ तुहांने सच्च बोलां भई कर बसूलणे औऴे कने वेश्यां परमेशरा रे राज्जा च तुहांते पैहले जाणा।
\v 32 ये हऊँ इस खातर बोलीरां कांभई बपतिस्मा देणे औऴा यूहन्ना तुहांजो जिन्दगिया रा ठीक रस्ता दसणे आया, कने तुहें तिस पर विश्वास नीं कित्या; पर कर लेणे औऴयां कने बेश्यां तिस पर विश्वास कित्या: तुहें ताहली जे ये देखया तां बाद बिच बी अपण मन नी बदलया कने न ई तिस पर विश्वास कित्या।
\s बुरयां कर्षाणां रा द्रष्टान्त
\r (मरकुस 12:1-12; लूका 20:9-19)
\p
\v 33 “इक होर द्रष्टान्त सुणा: इक जमीनदार था, तिने अंगूरां रा इक बगीचा लगाया, कने तिसरे चहूँ पासयां बाड़ लाईती, फेरी अंगूरां रा रस नकाऴणे जो इक खड्डा खुणया कने तिसरिया रखवाल़िया रे खातर इक उच्ची दवाल बणाई, फेरी बगीचा ठेकेदारां जो ठेके पर देईने अप्पूँ दूर प्रदेशा जो चलीआ।
\v 34 ताहली जे अंगूर तोड़ने रा वगत आया तां बगीचे रे मालके ठेकेदारां ले अपणा दास भेजया ताकि तिन्हाते सै अपणे हिस्से रे अंगूर ली आओ।
\v 35 पर ठेकेदारें तिसरे दासां जो पकड़ील्या, किसी जो मारया कुटया, किसी पर पत्थर मारे कने कोई त जानी तेई मारीत्या।
\v 36 इक बार भीं तिने पैहले ते होर जादा दास भेजे, कने तिन्हें ठेकेदारें तिन्हाने बी तेढ़ा ई बर्ताव कित्या।
\v 37 बाद बिच तिने मालके तिन्हाले अपणा बेटा ये सोच्चीने भेजया भई ‘सै मेरे बेटे रा त मान रखगे ई।’
\v 38 पर तिन्हे ठेकेदारें ताहली जे मालका रे बेटे जो देखया तां सै अप्पूँ चीयें गलाणे लगे, ‘ये त इसरा बारस आ, आवा इस्सो मारी दें कने इसरा सब किछ अहांरा हुई जाणा।’
\v 39 फेरी सै तिस्सो पकड़ीने बगीचे ते बाहरा लेईये कने जानी ते खत्म करीत्या।
\v 40 इस खातर ताहली जे अंगूरां रे बगीचे रे मालका औणा, तां सै तिन्हा ठेकेदारां सौगी क्या करगा?”
\v 41 तिन्हें तिसने बोलया, “कांभई सै निर्दई थे इस खातर तिस सै बड़िया बेरैहमिया ने मारने कने अंगूरां रे बगीचे रा ठेका दूज्जे ठेकेदारा ले देई देणा, सै जे फसला रे औणे पर तिस्सो तिसरा हिस्सा देंगे।”
\v 42 यीशुये तिन्हाने बोलया, “क्या तुहें शास्त्रा रा ये बचन नीं पढ़या:
\q1 ‘तिस पत्थरा जो जे मकान बनाणे औऴयां बेकार समझया,
\q2 सै ई कुणे रा सबनीं ते खास पत्थर बणीया?’
\q1 ‘येढ़ा परमेशरा रिया तरफा ते हुया,
\q2 सै जे अहां रियां नजरां च अदभुत आ।’
\p
\v 43 इस खातर हऊँ तुहांने बोलां परमेशरा रा राज तुहां ते खोया जाणा कने सै तिन्हा लोकां जो देई दित्या जाणा सै जे तिसरे राज्जा रे मुताबिक बर्ताव करगे।
\v 44 सै जे इस पत्थरा पर पौंगा, टुकड़े-टुकड़े हुई जाणा कने जे ये पत्थर किसी पर पौंगा, तां तिस चकनाचूर करी देणा।”
\v 45 मुखिये याजक कने फरीसी यीशुये रे इस द्रष्टान्ता जो समझीये भई सै तिन्हारे बारे च ई बोलीरां।
\v 46 कने तिन्हे तिस्सो पकड़ने रा जत्न कित्या, पर सै लोकां ते डरां थे कांभई लोक यीशुये जो भविष्यवक्ता मन्नां थे।
\c 22
\s ब्याह रिया धामा रा द्रष्टान्त
\r (लूका 14:15-24)
\p
\v 1 यीशु फेरी भीं तिन्हांने द्रष्टान्तां च गलाणे लगया,
\v 2 “स्वर्गा रा राज तिस राजे साई आ तिने जे अपणे बेटे रे ब्याह च धाम दित्ति।
\v 3 राजे अपणे दास्सां जो भेज्जया भई सै तिन्हां लोकां जो सद्दीने ल्याओ तिन्हांजो जे ब्याह री धामा च औणे रा नियून्दा दित्तीरा; पर सै लोक नीं आये।
\v 4 तिने अपणे सेबक फेरी भीं भेज्जे, तिने बोलया भई सै लोक जे ब्याह रिया धाम च सद्दीरे तिन्हांजो बोला, ‘देखा ब्याह री धाम बणीने त्यार हुईगरी, मेरे पाले हुये मोटे ताजे बकरे बड्डी तरे, कने सारा किछ बणीने त्यार आ; ब्याह री धाम खाणे जो आवा।’
\v 5 पर लोकें तिस पर कोई ध्यान नीं दित्या कने सै चलीये: कोई अपणे खेता च काम्म करने जो चलीया, तां कोई अपणे काम्म धन्दे पर चलीया।
\v 6 कने किछ लोकें त राजे रे सेबका जो पकड़ीने तिसने मार-कुट कित्ति कने जानी ते मारीते।
\v 7 इस खातर राजे गुस्से च आईने अपणे सैनिक भेज्जे, तिन्हे तिन्हां खूनियां जो मारीत्या कने तिन्हारे नगरा च आग लाईती।
\v 8 फेरी राजे सेबकां ने बोलया, ‘ब्याह री धाम त त्यार ई पर सै लोक जे न्यून्दा देईने सद्दीरे थे सै लोक इसा इज्जता रे लायक नीं हुये।
\v 9 इस खातर तुहें गलियां कने चौकां पर जावा, तित्थी तुहां जो जितणे बी लोक मिलो, सब्बीं जो ब्याह रिया धामा च सद्दीने ली आवा।’
\v 10 सै दास फेरी गलियां कने चौकां च गये कने सै जे खरे बुरे लोक तिन्हाजो मिले तिन्हां सबनीं जो सै कट्ठा करीने ली आये, कने ब्याह रा घर मेहमानां ने भरीया।
\p
\v 11 “पर ताहली जे राजा मेहमानां जो देखणे अन्दर आया, तां तित्थी तिने इक येढ़े आदमिये जो देखया, तिने जे ब्याह रे कपड़े नीं पैहनीरे थे।
\v 12 राजे तिसते पुछया, ‘दोस्त, तू बिणा ब्याह रे कपड़े पैहने येथी अन्दर कियां आईया?’ पर सै आदमी चुप रैया।
\v 13 फेरी राजे अपणे सेबकां जो बोलया, ‘इसरे हात्थ-पैर बन्हीने बाहर नेहरे च सट्टी दवा, तित्थी लोक रोन्दे कने दन्द किरड़दे हो।’
\v 14 कांभई सद्दीरे त मते पर चुणीरे त थोड़े ई हाये।”
\s कैसरा जो कर देणा
\r (मरकुस 12:13-17; लूका 20:20-26)
\p
\v 15 फेरी फरीसियें जाईने इक सभा कित्ति, तिसा च तिन्हे ये विचार कित्या भई कियां यीशुये जो तिस रिया गलाई रियां गल्लां च फसाई सक्कां ये।
\v 16 तिन्हे अपणे चेले हेरोदियां सौगी तिन्हांले भेज्जे, तिन्हें लोकें यीशुये ने बोलया, “गुरु जी, अहें जाणां ये भई तु सच्चा, कने तु परमेशरा रा रस्ता सच्चाईया ने सखां, कने कोई क्या सोच्चां तू किसी री परवाह नीं करदा, कांभई तू माह्णुआं रिया हैसियता पर नीं जान्दा।
\v 17 इस खातर अहांजो दस्स तू क्या सोच्चां? कैसरा जो कर देणा ठीक आ कि नीं?”
\v 18 यीशु तिन्हारे बुरे इरादे जाणीने बोलया, “धोखेबाजो, तुहें मिन्जो कजो परखणा चायें?
\v 19 मिन्जो कोई चान्दीया रा सिक्का दस्सा तिसने जे तुहें कर चुकायें।” फेरी सै तिसले इक चान्दीया रा सिक्का ली आये।
\v 20 तिने तिन्हाते पुछया, “इस पर किसरी मूरत कने नौं लिखिरा?”
\v 21 तिन्हे तिसने बोलया, महांराज कैसरा रे।” फेरी तिने तिन्हाजो गलाया, “अच्छा तां फेरी सै जे महांराज कैसरा रा, तिस्सो महांराज कैसरा जो देवा, कने सै जे परमेशरा रा, तिस्सो परमेशरा जो देवा।”
\v 22 ये सुणीने सै चम्भे च पैईये कने तिस्सो छड्डीने चलीये।
\s मुईरेयां ते जिन्दा हुणा कने ब्याह
\r (मरकुस 12:18-27; लूका 20:27-40)
\p
\v 23 तिस दिन किछ सदूकी सै जे मरने ते बाद जिन्दा हुणे जो नीं मनदे, तिसले आये कने तिसते पुछया,
\v 24 “गुरु जी, मूसे बोलया था भई जे कोई माह्णु बिणा सन्ताण मरी जाओ, तां तिसरा भाई तिस रिया बिधवा ने ब्याह करीने अपणे भाईये रा बंश बढ़ाणे खातर सन्ताण पैदा करी सक्कां।
\v 25 हुण मन्ना अहें सात भाई ये; पैहले रा ब्याह हुया कने बाद च तिसरी मौत हुईगी, फेरी कांभई तिसरे कोई सन्ताण नीं हुई, इस खातर तिसरे भाईये तिसरिया बिधवा जो अपणाईल्या।
\v 26 तदुआं तक जे भई सातों भाई मरी नीं गये, दूज्जे कने तिज्जे भाईये ने बी तेढ़ा ई हुया।
\v 27 सारयां ते बाद सै जनाना बी मरीगी।
\v 28 हुण अहांरे पुछणे रा मतलब ये आ भई अगलिया जिन्दगिया च तिन्हा सत्तां च ते सै किसरी जनाना हुणी? कांभई तिसाजो सत्तें भाईयें अपणाया था।”
\v 29 यीशुये तिन्हाजो जबाब दित्या, “तुहें पवित्रशास्त्रा कने परमेशरा री शक्तिया जो नीं जाणदे; इसा वजह ने तुहें भूला च पैईरे।
\v 30 तुहांजो समझणा चाहिन्दा भई ज्यून्दे हुणे पर लोकां न त ब्याह करने कने न ई कोई ब्याह च दित्या जाणा, पर स्वर्गा च परमेशरा रे स्वर्गदूतां साई हुणे।
\v 31 पर मूईरयां च ते जिन्दा होणे रे बारे च क्या तुहें ये बचन नीं पढ़या सै जे परमेशरे तुहांने बोलया:
\v 32 हऊँ अब्राहम रा परमेश्वर, इसहाक रा परमेशर, कने याकूब रा परमेशर आ? सै मूईरयां रा नीं, पर जिन्दयां रा परमेशर आ।”
\v 33 ताहली जे लोकें ये सुणया तां तिसरे उपदेशा पर सै बड़े रेहान हुये।
\s सब्बींते बड्डा हुक्म
\r (मरकुस 12:28-34; लूका 10:25-28)
\p
\v 34 जिस वगत फरीसियें सुणया भई यीशुये सदूकियां रा मुँह बन्द करीत्या, तां सै सब कट्ठे हुईये।
\v 35 तिन्हां च ते इक यहूदी धर्मशास्त्रिये तिस्सो परखणे खातर तिसते पुछया,
\v 36 “गुरु जी, कनून व्यवस्था च सबनीं ते बड्डी आज्ञा क्या ई?”
\v 37 यीशुये तिसने बोलया, “तू परमेशर अपणे प्रभु ने अपणे सारे मन कने सारे प्राण कने अपणी सारी बुद्धीया ने प्यार कर।
\v 38 बड्डी कने खास आज्ञा त येई हाई।
\v 39 फेरी येढ़ी ई दूज्जी आज्ञा येई भई अपणे पड़ेसिये ने तियां ई प्यार कर जिआं जे तू अप्पूँ ने प्यार करां।
\v 40 सारी कनून व्यवस्था कने भविष्यवक्तयां रे ग्रन्थ इन्हां दूईं हुक्मां पर टिकीरे।”
\s मसीह किसरा पुत्र आ
\r (मरकुस 12:35-37; लूका 20:41-44)
\p
\v 41 ताहली जे फरीसी हल्तियें कट्ठे ई थे, भई यीशुये तिन्हांते इक स्वाल पूछया,
\v 42 मसीह रे बारे च तुहें क्या सोच्चां ये भई सै किसरा पुत्र आ?” तिन्हे तिसने बोलया, “दाऊदा रा।”
\v 43 यीशुये तिन्हांते पूछया, “तां दाऊद आत्मा च हुईने तिस्सो प्रभु कजो बोलां?
\v 44 ‘प्रभुये मेरे प्रभुये ने बोलया, मेरे दायें बैठीने राज कर, तदुआं तक जे हऊँ तेरे दुश्मणां जो तेरे पैरां हेठ नीं करी दूँ।’
\v 45 भला, तां जे दाऊद तिस्सो प्रभु बोलां, तां सै तिसरा पुत्र कियां हुया?”
\v 46 इसरे जबाबा च कोई बी तिसने किछ नीं बोली सक्कया। कने न ई तिस दिना ते बाद किसी जो तिसते कुछ होर पुछणे री हिम्मत हुई।
\c 23
\s शास्त्रियां कने फरीसियां ते खबरदार
\r (मरकुस 12:38-39; लूका 11:43-46; 20:45,46)
\p
\v 1 फेरी यीशुये लोकां री भीड़ा ने कने अपणे चेलयां ने बोलया,
\v 2 “शास्त्री कने फरीसी मूसा रे बिधान री ब्याख्या रे अधिकारी ये;
\v 3 इस खातर सै जो किछ बोलो तिस पर चलयां कने तिसरा पालन करयां, पर तिन्हारे साई काम्म मत करयां; कांभई सै बोलां त हाये पर करदे नीं ये।
\v 4 सै लोकां रे कन्धयां पर इतणा सारा बोझ लद्दी दें भई सै तिस्सो चक्कीने चल्ली ई नीं सक्को कने लोकां पर दवाव पायें भई सै तिस्सो लेईने चलो; पर खुद तिस्सो अपणिया ऊँगलिया ने नीं सरकाणा चाहन्दे।
\v 5 सै अपणे सारे काम्म लोकां जो दसणे खातर करां ये: सै अपणे ताबीजां कने कपड़यां री झालरां जो इस खातर बड्डे ते बड्डा करदे रैंये ताकि लोक तिन्हांजो धर्मात्मा समझो।
\v 6 धामां च खास-खास जगह कने धर्म सभां च तिन्हाजो खास-खास आसण चाहिन्दे,
\v 7 बजारां च सै आदरा सौगी नमस्कार कराणा चायें, कने माह्णुआं ते रब्बी बलवाणा तिन्हांजो खरा लगां।
\v 8 पर तुहें लोकां ते अप्पूँ जो रब्बी नीं बुल्वायां, कांभई तुहांरा सच्चा गुरु त बस इक ई हाया; कने तुहें सारे सिर्फ भाई ये।
\v 9 धरतिया पर लोकां जो अपणा पिता नीं बोलणा, कांभई तुहांरा इक ई पिता, सै जे स्वर्गा चा।
\v 10 नां ई लोकां ते तू अप्पूँ जो स्वामी बोलणे देआं, कांभई तुहांरा स्वामी त बस इक इ हाया, कने सै आ मसीह।
\v 11 सै जे तुहां च बड्डा ओ, सै तुहांरा सेबक बनो।
\v 12 सै कोई जे अप्पूँ जो बड्डा बणांगा, सै छोटा कित्या जाणा; कने सै कोई जे अप्पूँ जो छोटा बणांगा, सै बड्डा बणाया जाणा।
\s शास्त्रियां कने फरीसियां रे पखण्डा री अलोचना
\r (मरकुस 12:40; लूका 11:39-42, 44,52; 20:47)
\p
\v 13 अरे कपटी शास्त्रियो कने फरीसीयो, तुहां पर लाणत ई! तुहें लोकां खातर स्वर्गा रे राज्जा रा दरवाजा बन्द करां ये, न त खुद तुहें तिस्सो प्रवेश करां ये कने नां ई तिन्हांजो जाणे दें सै जे तिसच प्रवेश करने री कोशिश करां ये।
\v 14 [“ओ कपटी शास्त्रियो कने फरीसीयो, लाणत ई तुहां पर ! तुहें विधमां री सारी दौलत चट्टी जायें, कने दिखावा करने खातर बड़िया देरा तक लम्बी-लम्बी प्रार्थनायें करां ये: इस खातर तुहांजो सख्त ते सख्त सजा मिलणी।]
\v 15 “ओ कपटी शास्त्रियो कने फरीसीयो, तुहां पर लाणत ई! तुहें किसी जो अपणे पंथा च लौणे खातर धरतीया कने समुद्रा जो पार करी जायें, कने ताहली जे सै तुहांरे पंथा च आई जां तां तुहें तिस्सो अपणे ते बी दुगणा नरका रा पात्र बणाई दें।
\p
\v 16 “अरे अन्हे अगबो, तुहां पर लाणत ई! सै बोलां ये भई जे कोई मन्दरा री सगन्द खाओ तां किछ नीं आ, पर जे कोई मन्दरा रे सोने री सगन्द खाओ तां तिस्सो तिसा सगन्दा रा पालन करना चाहिन्दा।
\v 17 अरे अन्हे मूर्खो, बड्डा कुण आ; मन्दरा रा सोना या सै मन्दर तिने जे तिस सोने जो पवित्र बणाया?
\v 18 तुहें ये बी बोलां ये भई जे कोई बेदिया री सगन्द खां तां किछ नीं आ, पर जे कोई बेदिया पर रखीरे चढ़ावे री सगन्द खां, तां सै तिसा सगन्दी ने बझी जां।
\v 19 ओ अन्हयो, बड्डा कुण आ; बेदी पर रखीरा चढ़ावा या सै बेदी तिसाते जे सै चढ़ावा पवित्र हुआं?
\v 20 इस खातर जे कोई बेदीया री सगन्द खां, तां सै बेदीया सौगी बेदी पर सै जे कुछ रखीरा, तिस सारे री सगन्द खां।
\v 21 सै जे मन्दरा री सगन्द खां, सै तिसरी कने तिसच रैहणे औऴयां री बी सगन्द खां।
\v 22 कने ‘सै जे स्वर्गा री सगन्द खां, सै परमेशरा रे संघासणा री कने तिस पर बैठणे औऴे री बी सगन्द खां।
\p
\v 23 “अरे कपटी शास्त्रियो कने फरीसीयो, लाणत ई तुहां पर! तुहें पुदीने, कने सुँफा, कने जीरे रा दसवां हिस्सा त परमेशरा जो दें, पर तुहें कायदे-कनूना री खास गल्लां जो यनि न्याय, दया कने विश्वासा रा तिरस्कार करां ये; तुहां जो ये चाहिन्दा था भई इन्हांजो बी करदे रैहन्दे कने तिन्हांजो बी नीं छडदे।
\v 24 ओ अन्हे अगवयो, तुहें अपणे पाणिये ते मच्छरा जो त छाणी लें पर ऊँटा जो निंगल़ी जांये।
\v 25 “ओ कपटी शास्त्रियो कने फरीसीयो, तुहां पर लाणत ई! तुहें अपणी कौलियां कने थाल़ुआं जो बाहरा ते मांजीने साफ त करां ये पर सै अन्दरा ते छऴ-कपट कने असंतोषा ने भरीरे।
\v 26 अरे अन्हे फरीसीयो, पैहले कौलिया कने थाऴुये जो अन्दरा ते मांजा भई सै अन्दरा- बाहरा ते साफ हुई जाओ।
\p
\v 27 “ओ कपटी शास्त्रियो कने फरीसीयो तुहांजो लाणत ई! तुहें लिपाई-पुताई कित्तिरी कब्रां साई ये सै जे गासा ते देखणे जो त बांकियां लगां ईयां, पर अन्दरा ते मुर्देयां री हड्डियां ने कने हर किस्मा री गन्दगिया ने भरीरी हुआं ईयां।
\v 28 ईयां ई बाहरा ते त तुहें माह्णुआं जो धर्मात्मा दिखां ये, पर अन्दरा ते छलकपटा ने कने बुराईया ने भरीरे।
\s शास्त्रियां कने फरीसियां जो सजा री भबिष्यबाणी
\r (लूका 11:47-51)
\p
\v 29 “अरे कपटी शास्त्रियो कने फरीसियो, लाणत ई तुहां पर! तुहें नबियां रे खातर मकबरे बणांये कने धर्मात्मयां री कब्रां जो सजां ये।
\v 30 कने बोलां ये, भई ‘जे अहें अपणे बाप-दादयां रे दिनां च हुन्दे तां भविष्यवक्तयां जो मारने च तिन्हांरा हात्थ नीं बटान्दे।’
\v 31 मतलब ये आ भई तुहें मन्नां ये भई तुहें तिन्हारी औऴाद ये सै जे भविष्यवक्तयां रे खूनी थे।
\v 32 तां तुहें सै जे तुहांरयां पुरखयां शुरु कित्या तिस्सो पूरा करा।
\v 33 ओ सर्पो, ओ रेंगला रे बच्चयो, तुहें कियां सोच्चां ये भई तुहां नरक भोगणे ते बची जाणा?
\v 34 तिसरे परिणाम स्वारुप निर्दोष हाबिल ते लेईने बिरिक्याह रे बेटे जकरयाह तक तिस्सो जे तुहें मन्दरा कने बेदिया रे बिच मारया था, जितणे धर्मियां रा खून पृथ्वीया पर बहाया था सै सारा तुहांरे सिरा पर पौणा।
\v 35 हऊँ तुहांने सच्च बोलां, इन्हां सारियां गल्लां खातर इसा पीढ़ीया रे लोकां जो सजा भुगतणे पौणी।”
\v 36 हऊँ तुहांने सच्च बोलां, इन्हां सारियां गल्लां खातर इसा पीढ़ीया रे लोकां जो सजा भुगतणे पौणी।”
\s यरूशलेम रे खातर बलाप
\r (लूका 13:34-35)
\p
\v 37 “ओ यरुशलेम, ओ यरुशलेम! तू सै आ सै जे भविष्यवक्तेयां रा खून करां, कने परमेशरा रे भेज्जीरे दूतां जो पत्थर मारां। मैं कितणी बार चाहया भई तियां जे कोई कुकड़ी अपणयां चूजयां जो अपणे फंगा हेठ कठेरी लेईं, तियां ई हऊँ बी तेरे बच्चयां जो कट्ठा करी लूँ, पर तुहें लोकें नीं चाहया।
\v 38 हुण तेरा मन्दर पूरा ई जवाड़या जाणा।
\v 39 कांभई हऊँ तुहांने बोलां भई तुहां मिन्जो तदुआं तक भीं नीं देखणा तदुआं तक जे ये नीं बोलगे, ‘धन्य ये सै, सै जे परमेशरा रे नौंवा ते औंवे।”
\c 24
\s मन्दरा रे बिनाशा री भबिष्यबाणी
\r (मरकुस 13:1,2; लूका 21:5-6)
\p
\v 1 ताहली जे यीशु मन्दरा ते निकऴीने जाई करां था, तां तिसरे चेले तिस्सो मन्दरा रा भवन दसणे जो तिसले आये।
\v 2 पर यीशुये तिन्हाने बोलया, “तुहें इस भबना जो सिधा खड़ीरा देखीरां ये! हऊँ तुहांने सच्च बोलां, येथी पत्थरा पर पत्थर टिकीरा नीं रैहणा सै जे रुढ़ाया नीं जाणा।”
\s संकट कने कऴेश
\r (मरकुस 13:3-13; लूका 21:7-19)
\p
\v 3 ताहली जे यीशु जैतून पहाड़ा पर बैठीरा था, तां चेलयां चुपचाप तिसले आईने बोलया, “अहांजो ये दस्स भई ये गल्लां कदी हुणी? ताहली जे तू वापस औणा कने इस संसारा रा खात्मा हुणे रा वगत औंणा तां तिसरे क्या संकेत हुणे?”
\v 4 यीशुये तिन्हांजो जबाब दित्या, “खबरदार! तुहां लोकां जो कोई भटकेरो नीं,
\v 5 हऊँ ये इस खातर बोलीरां भई येढ़े कई ये तिन्हाजे मेरा नौं लेईने औणा कने बोलणा ‘हऊँ मसीह आ’, कने तिन्हा मते लोक भरमाणे।
\v 6 तुहां नेड़े री लड़ाईयां री गल्लां या दूरा री अफवायें सुणनियां, पर देक्खा तुहें घबरान्दे देक्खां कांभई येढ़ा त होणा ई हाया, पर हल्तियें अंत नीं आईरा।
\v 7 हर इक्की जातिया दूजिया जातिया रे बरोधा च खड़ना, कने इक्की देशा दूजे देशा रे बरोधा च खड़ना, कने जगह-जगह नकाऴ पौणे, कने हिल्लण हुणे।
\v 8 पर इन्हां सारियां गल्लां ते सिर्फ पीड़ां री ई शुरुआत हुणी।
\v 9 तिस वगत तिन्हां तुहें सजा दवाणे खातर पकड़वाणे, कने तुहें मरवाई देणे, कांभई तुहें मेरे चेले इस खातर सारी जातियां रे लोकां तुहांने बैर रखणा।
\v 10 तिस वगत मते लोकां च मोह-ममता नीं रैहणी, कने विश्वास कम हुई जाणा, कने तिन्हा इक दूज्जे जो अधिकारियां रे हत्थे पकड़वाणा, कने अप्पूँ बाटियें बैर रखणा।
\v 11 मते सारे झूठे भविष्यवक्ते उट्ठीने खढ़ी जाणे, कने तिन्हा लोक ठगणे।
\v 12 हर तरफ अधर्म-ई-अधर्म फैली जाणा तिसते जे कई लोकां रा प्यार ठन्डा पैई जाणा,
\v 13 पर सै जे अन्त तक हौंसला रखी रखगा, तिसरा ई उद्धार हुणा।
\v 14 स्वर्गा रे राज्जा री ये खुशखबरी सारे संसारा च सारी जातियां जो गवाईया रे रुपा च सणवाई जाणी, फेरी तांई अन्त औणा।
\s महांसंकटा री शुरुआत
\r (मरकुस 13:14-23; लूका 21:20-24)
\p
\v 15 “इस खातर ताहली जे तुहें तिसा जवाड़ने औऴिया खतरनाक बिनाषकारी चीजा जो पवित्र जगह खढ़ी रिया जो देखगे तिसरी चर्चा जे दानिय्येल भविष्यवक्ते रे जरिये कित्ति थी (पढ़ने औऴा खुद समझी लो भई इसरा क्या मतलब आ),
\v 16 फेरी सै लोक जे यहूदिया च ओ तिन्हांजो पहाड़ा पर नट्ठी जाणा चाहिन्दा।
\v 17 सै जे अपणे घरा रिया छत्ता पर ओ, सै घरा ते बाहर किछ बी लेणे खातर थल्ले नीं उतरो;
\v 18 कने सै जे बाहर खेतां च काम्म करयादा ओ, सै पिछे मुड़ीने अपणा कपड़ा लेणे जो नीं हटो।
\p
\v 19 तिन्हां जनानां खातर सै जे भारहत्थियां हुणी कने तिन्हारे जे दुध पीन्दे बच्चे हुणे, सै दिन बड़ी पीड़ा देणे औऴे हुणे।
\v 20 प्रार्थना करा भई तुहांजो ठण्डा रे दिन या सब्त रे दिन नट्ठणे नीं पौ।
\v 21 तिन्हें दिनें येढ़ी बिपत्ति औण़ी, तऊँआं ते जे परमेशरे ये सृष्टी रची तेढ़ी आज तक कदीं नीं आई कने न कदीं औणी।
\v 22 कने जे परमेशरे तिन्हां दिनां जो घटाणे रा निश्चा नीं करील्या हुन्दा तां कोई बी नीं बचदा पर चुणीरयां रिया बजह ने तिस सै दिन कम करने।
\v 23 तिन्हें दिनें जे कोई तुहांने बोलो, ‘देक्खा, मसीह येथी आ!’ या ‘ओथी आ!’ तां तिसरा विश्वास देक्खां करदे।
\p
\v 24 कांभई झूठे मसीह कने झूठे भविष्यवक्ते उट्ठीने आई जाणे, कने तिन्हां येढ़े-येढ़े हरान करने औऴे चिन्ह दसणे, कने अदभुत काम्म करने, भई जे हुई सक्को तां चुणी रयां जो बी चकमा देई दो।
\v 25 देक्खा, मैं पैहले तेई ये सब किछ तुहांने गलाई तरा।
\v 26 इस खातर जे सै तुहांने बोलो, ‘देक्खा, सै जंगला चा’, तां तित्थी देक्खां जान्दे; कने जे सै बोलो, ‘देक्खा, सै तिन्हा कमरयां अन्दर लुक्खीरा’, तां तिन्हांरा विश्वास नीं करना।
\p
\v 27 हऊँ ये बोलीरां कांभई तियां जे बिज्जऴ पूरवा ते शुरु हुईने पच्छमा रे समाणा तक चमकां ई, माह्णुये रे पुत्रा रा औणा बी तियां ई हुणा।
\v 28 तित्थी जे किति लाश हुणी ईलां बी तिसा ई जगह कट्ठियां हुणी।
\s माह्णुये रे पुत्रा रा भीं ते औणा
\r (मरकुस 13:24-27; लुका 21:25-28)
\p
\v 29 “तिन्हें दिनें सै जे मुसीवत पौणी तिसते इकदम बाद सूरज काल़ा हुई जाणा, कने चन्द्रमे री लोय जान्दी रैहणी, कने समाणा ते तारे पौणे लगणे, कने अम्बरा री शक्तियां हिलाई जाणियां।
\v 30 तिस वगत माह्णुये रे पुत्रा रे औणे रा संकेत अम्बरा च परगट हुणा, कने फेरी धरतिया पर सारी जातियां रे लोकां छाती पिट देयां बलाप करना; कने तिन्हां माह्णुये रे पुत्रा जो बड्डिया शक्तिया कने महिमा सौगी स्वर्गा रे बदऴा पर औन्दे देखणा।
\v 31 तिस जोरा रिया अवाजा च बजणे औऴे बाजेयां सौगी अपणे स्वर्गदूत भेजणे, कने तिन्हां समाणा रे इक कोणे ते दूज्जे कोणे तक, चहूँ पासयां ते अपणे चुणीरे लोक कट्ठे करने।
\s दागले रे डाऴा रा उदाहरण
\r (मरकुस 13:28-31; लूका 21:29-33)
\p
\v 32 अंजीरा रे डाऴा ते शबक लेवा: ताहली जे तिसरे डाऴु कोमल हुई जायें कने कुमऴियां निकऴणे लगां ईयां, तां तुहें जाणी लें भई गर्मियां रे दिन औणे औऴे।
\v 33 तियां ई ताहली जे तुहें इन्हां गल्लां जो होन्दे हुये देक्खो, तां समझी जायों भई सै वगत नेड़े आईगरा, बल्कि दरवाजे पर ई हाया।
\v 34 हऊँ तुहांने सच्च बोलां भई इसा पीढ़िया रे लोकां रे जीते जी ये सारियां गल्लां हुणीं।
\v 35 चाये धरती कने अम्बर मिटि जाओ, पर मेरा बचन कदीं नीं मिटणा।
\s जागदे रौआ
\r (मरकुस 13:32-37; लूका 17:26-30, 34-36)
\p
\v 36 “तिस दिना कने तिसा घड़िया रे बारे च कोई किछ नीं जाणदा, न स्वर्गा च दूत कने न खुद पुत्र, पर सिर्फ पिता जाणां।
\v 37 तेढ़ा जे नूंह रे दिनां च हुया, तियां ई माह्णुये रे पुत्रा रा औणा बी हुणा।
\v 38 कांभई तियां ई तियां जे लोक जलजला औणे ते पैहले रे दिनां तक खान्दे-पिन्दे रैये, ब्याह करदे रैये, तदुआं तक जे नूंह जहाजा पर नीं चढ़या।
\v 39 कने ताहलुआं तक जे जलजला आईने तिन्हां सब्बीं जो बहाई ने नीं लेईया, तदुआं तक तिन्हांजो कोई पता नीं चलया; तियां ई माह्णुये रे पुत्रा रा औणा बी हुणा।
\v 40 तिस वगत खेतां च काम्म करदे दुईं माह्णुआं च ते इक चक्कीने लेई जाणा कने दूज्जा उत्थी रैई जाणा।
\v 41 चकोड़ू फेरदियां दुईं जनानां च ते इक चक्कीने लेई जाणी कने दूज्जी उत्थी रैई जाणी।
\v 42 इस खातर तुहें लोक साबधान हुई जावा कांभई तुहें नीं जाणदे भई तुहांरे परमेशरा किस दिन औणा।
\v 43 पर ये जाणी लवा भई जे घरा रा मालक जाणदा हुन्दा भई चोरा राती जो किसा घड़िया आई जाणा तां सै जागदा रैहन्दा, कने चोरा जो अपणे घरें बड़ने नीं देन्दा।
\v 44 इस खातर तुहें बी त्यार रौआ, कांभई तिसा घड़िया रे बारे च तुहें सोच्चया बी नीं हुन्गा, तिसा घड़िया माह्णुये रे पुत्रा आई जाणा।
\s बिश्वास लायक दास कने दुष्ट दास
\r (लूका 12:41-48)
\p
\v 45 फेरी सोच्चा सै भरोसे रे लैक सेबक कुण आ तिस्सो जे स्वामिये अपणे घरा रे नोकरां-चाकरां रे उपर सरदार बणाया भई सही वगत पर तिन्हांजो रोटी देई दो?
\v 46 धन्या तिज्जो ओ दास, ताहली जे तेरा स्वामी औवां तां तिज्जो काम्म करदे हुये देक्खां।
\v 47 हऊँ तुहांने सच्च बोलां, तिस स्वामिये तू अपणिया सारिया जायदाता पर अधिकारी बनाई लेणा।
\v 48 पर जे सै बुरा दास सोचणे लगो भई मेरे मालका रे औणे जो देर ई,
\v 49 कने सै अपणे साथी सेबकां ने मार कुट करने लगां कने शराबियां सौगी खाणा-पीणा शुरु करी देआं।
\v 50 तां तिस मालका येढ़े दिन औणा, तिस दिन जे सै तिसरे औणे री सोचदा तक नीं आं, कने तिसा घड़ीया जो सै जाणदा नीं हो,
\v 51 कने तिसरे मालका तिस्सो बड़ी-बुरी सजा देणी कने कपटियां रे बिच तिसरी जगह तह करनी तिसा जगह लोक रोन्दे हुणे कने दान्द कीरड़दे हुणे।
\c 25
\s दस क्वारियां रा द्रष्टान्त
\p
\v 1 तिस दिन “स्वर्गा रा राज्ज तिन्हां दस कन्यां साई हुणा सै जे मशालां लेईने लाड़े ने मिलणे जो निकऴियां।
\v 2 तिन्हां चा ते पांज लापरवाह थियां कने पांज समझदार थियां।
\v 3 पंज्जें लापरवाह कन्यां अपणियां मशालां त लेई लियां, पर तिन्हां सौगी तेल नीं लेआ;
\v 4 पर समझदार कन्यां अपणी मशालां सौगी कुप्पियां च तेल बी भरील्या।
\v 5 ताहली जे लाड़े जो औणे च देर हुईगी, तां सारी कन्यां जो झमाईयां लगियां कने तिन्हांजो निन्द पैईगी।
\p
\v 6 “पर अधिया राति जो बाजयां-गाजयां रा शोर हुया: ‘देक्खा लाड़ा आया! तिसने मिलणे बाहरा चला।’
\v 7 फेरी सै सारी कन्यां उट्ठीने अपणियां मशालां ठीक करने लगिया।
\v 8 लापरवाह कन्यां समझदार कन्यां ने बोलया, ‘अपणे तेला च ते थोड़ा जेआ तेल अहांजो देई दवा, कांभई अहां रियां मशालां बुझणे लगी रियां।’
\v 9 पर समझदारें जबाब दित्या, ‘नां, अहें नीं देई सकदिया कांभई ये न त अहांरे खातर पूरा हुणा न ई तुहांरे खातर, इस खातर तुहें तेल बेचणे औऴे ले जाईने अपणे खातर खरीदी ने ली आवा।’
\v 10 ताहली जे सै खरीदी ने लौणे जो जाणे लगियां तां लाड़ा आई पुज्जया, कने सै कन्यां जे त्यार थियां, सै तिस सौगी ब्याह रे घरा च चलीगियां कने दरवाजा बन्द करीत्या।
\v 11 इसते बाद सै दूज्जी क्वारियां बी आईने बोलणे लगियां, ‘स्वामी जी, स्वामी जी, दरवाजा खोल्हा अहां अन्दर औणा।
\v 12 तिने जबाब दित्या, ‘हऊँ तुहांने सच्च बोलां, हऊँ तुहांजो नीं जाणदा।’
\v 13 इस खातर साबधान हुईने रौआ, कांभई तुहें न तिस दिना जो जाणां ये, न तिसा घड़िया जो ताहली जे माह्णुये रे पुत्रा वापस औणा।
\s तोड़यां रा द्रष्टान्त
\r (लूका19:11-27)
\p
\v 14 “स्वर्गा रा राज्ज तिस माह्णुये साई हुणा तिने जे परदेश जान्दे हुये अपणे सेबकां जो सद्दीने अपणी जायदात तिन्हांले सौंपीती।
\v 15 तिने इक्की जो चान्दिया रे सिक्कयां ने भरी रियां पांज थैलियां दित्ती, दूज्जे जो दो, कने तिज्जे जो इक; सै हर इक्की जो तिन्हांरी काबलियता रे मुताबिक देईने खुद परदेशा जो चलीया।
\v 16 तिस्सो जे चान्दिया रे सिक्कयां ने भरीरी पांज थैलियां मिली थी, तिने इकदम तिस पैसे जो कम्मा च लाईत्या कने पांज थैलियां होर कमाई लियां।
\v 17 इयां ई तिस्सो जे दो थैलियां मिली थी, तिने बी तिस पैसे ने दो होर कमाई लियां।
\v 18 पर तिस्सो जे इक मिलीरी थी तिने जाईने जमीना च खड्डा खुणया कने तित्थी अपणे मालका रा सै पैसा दब्बीत्या।
\p
\v 19 कई दिन बीतणे ते बाद तिन्हां सेबकां रा मालक बापस आया कने हर इक्की ने हिसाब-कताब करने लगया।
\v 20 सै माह्णु तिस्सो जे चान्दिया रियां पांज थैलियां मिलियां थी अपणे मालका ले गया कने चान्दिया री पांज होर थैलियां नेईने तिसने बोलया, ‘मालिक, तुहें मिन्जो पांज थैलियां दित्ती थी, चान्दिया रे सिक्कयां री ये पांज थैलिया होर इयां सै जे मैं कमाईयां।’
\v 21 तिसरे मालके तिसने बोलया, ‘शाबाश! तू भरोसे रे लायक खरा सेबक आ, तैं थोड़िया जेईया रकमा च मेरा विश्वास जीतील्या; मांह तिज्जो मतियां चीजां रा अधिकार देणा। अन्दर जा कने अपणे मालका रिया खुशिया च शामिल ओ।’
\p
\v 22 “कने तिस्सो जे दो थैलियां मिली थी, तिने बी आईने बोलया, ‘मालिक, तुहें मिन्जो चान्दिया री दो थैलियां दित्ती थी, इन्हांने सौगी ये दो थैलियां होर ई सै जे मैं कमाईयां।’
\v 23 तिसरे मालके तिसने बोलया, ‘शाबास! तू भरोसे रे लायक खरा सेबक आ, तैं थोड़िया जेईया रकमा च मेरा विश्वास जितील्या; मांह तिज्जो मतियां चीजां रा अधिकार देणा। अन्दर जा कने अपणे मालका रिया खुशिया च शामिल ओ।’
\p
\v 24 फेरी सै तिस्सो जे चान्दिया रे सिक्कयां री इक थैली मिलीरी थी अपणे मालका ले आया कने बोलया, ‘मालक, हऊँ जाणां भई तू बड़ा शख्त माह्णु आ, तू तिस्सो लुणां सै जे तैं बाहीरा बी नीं हुन्दा, कने तित्थी जे तैं कोई ब्यू नीं बाहीरा हुआं तित्थी ते तू फसल कट्ठी करां।
\v 25 इस खातर हऊँ डरिया कने मैं जाईने चान्दिया रे सिक्कयां री थैली जमीना च दब्बीती। देक्ख, सै जे तेरा, सै ये रैया।’
\v 26 तिसरे मालके तिस्सो जबाब दित्या, ‘तू इक बुरा कने आलसी सेबक आ, तू जाणां भई हऊँ बिणा बाहे लुणां कने तित्थी जे मैं ब्यू नीं बाहीरा, तित्थीते हऊँ फसल कट्ठी करां;
\v 27 तां तिज्जो मेरा पैसा सहूकारा ले जमा करी देणा चाहिन्दा था, फेरी ताहली जे हऊँ औन्दा तां सै जे मेरा था ब्याजा समेत त लेई लेन्दा।’
\v 28 इस खातर इसते चान्दिया रे सिक्कयां री ये थैली लेई लो कने तिसले जे चान्दिया रे सिक्कयां री दस थैलियां ईयां, इसा तिसजो देई दो।
\v 29 कांभई हर तिस माह्णुये जो, सै जे किछ तिसले था तिसरा ठीक इस्तेमाल कित्या; तिस्सो होर दित्या जाणा। कने जितणी तिस्सो जरुरत ई, तिस्सो तिसते जादा मिलणा: पर तिसले जे नीं आ, तिसरा ठीक इस्तेमाल नीं कित्या, तिसते सै बी सै जे तिसले आ, खोया जाणा।
\v 30 इस खातर तिस बेकार सेबका जो बाहर नेहरे च पाई दवा, तित्थी जे रोणा कने दन्द कीरड़ना हुणा।’
\s न्याय रा दिन
\p
\v 31 “ताहली जे माह्णुये रे पुत्रा अपणिया महिमा च औणा कने सारे स्वर्गदूत तिस सौगी औणे, तां तिस अपणे शानदार संघासणा पर बैठणा।
\v 32 तां सारी जातियां तिसरे सामणे कट्ठी कित्ति जाणियां कने तिस इक्की जो दूज्जे ते तियां लग करना, तियां जे इक चरवाहा अपणियां बकरियां जो भेड्डां ते लग करां।
\v 33 तिस भेड्डां जो अपणी दाईं ओर कने बकरियां जो बाईं ओर खड़ा करना।
\v 34 फेरी राजे अपणी दाईं ओर औऴयां ने बोलणा, ‘मेरे पिते ते शीष पाईरे लोको, आवा कने सै राज जे तुहांरे खातर सृष्टिया जो बनाणे ते पैहले त्यार कित्तीरा तिसरा अधिकार लेवा।
\v 35 ये राज्य तुहांरा कांभई हऊँ भूक्खा था कने तुहें मिन्जो किछ खाणे जो दित्या, हऊँ त्याह्या था कने तुहें मिन्जो किछ पीणे जो दित्या। हऊँ तुहांरे नेड़े ते जाणे औऴा कोई अन्जाण था, कने तुहें हऊँ अन्दरा जो नित्या।
\v 36 हऊँ नंगा था, तुहें मिन्जो कपड़े पैहनाये। हऊँ बमार था, कने तुहें मेरी सेवा टहल कित्ती, हऊँ बन्दी था, कने तुहें मेरले आये।’
\p
\v 37 “फेरी जबाबा च धर्मी लोकां तिसते पुछणा, ‘प्रभु, अहें तुहांजो कदीं भूक्खा देखया कने खवाया या त्याह्या देखया कने पीणे जो दित्या?
\v 38 तुहांजो अहें कदीं अपणे नेड़े ते जान्दा हुआ कोई अन्जान देखया कने अन्दरा जो लेईये या बिणा कपड़यां ते देखीने तुहांजो कपड़े पैहनाये ?’
\v 39 कने अहें कदीं तुहांजो बमार या बन्दी देखया कने तेरले आये ?’
\v 40 “फेरी जबाबा च राजे तिन्हाने बोलणा, ‘हऊँ तुहांने सच्च बोलीरां ताहली जे कदीं तुहें मेरे भोऴे-भाऴे भाईयां च ते किसी इक्की खातर बी कुछ कित्या हुंगा तां सै तुहें मेरे ई खातर कित्या।’
\p
\v 41 फेरी तिस राजे अपणे सज्जे पासे औऴयां ने बोलणा, ‘ओ अभागयो! मेरला ते चली जावा, कने सै अग्ग जे शैतान कने तिस रेआं दूतां खातर त्यार कित्तिरी, तिसा अनन्त अग्गी च जाईने पौआ।
\v 42 येई तुहांरी सजा ई कांभई हऊँ भूक्खा था पर तुहें मिन्जो खाणे जो किछ नीं दित्या,
\v 43 हऊँ अजनबी था पर तुहें हऊँ अन्दरा जो नीं नित्या। हऊँ कपड़यां ते बिणा नंगा था, पर तुहें मिन्जो कपड़े पैहनणे जो नीं दित्ते। हऊँ बमार था कने बन्दी था, पर तुहें मेरा ध्यान नीं रखया।’
\p
\v 44 फेरी तिन्हां बी जबाबा च तिसते पुछणा, ‘प्रभु, अहें तुहांजो भुक्खा या त्याह्या या अनजाना या बिणा कपड़यां ते नंगा या बमार या बन्दी कदीं देखया कने तेरी सेवा नीं कित्ति।’
\v 45 फेरी तिस जबाबा च तिन्हाने बोलणा, ‘हऊँ तुहांने सच्च बोलीरां ताहली जे कदीं तुहें मेरे भोऴे-भाऴे चेलयां च ते किसी इक्की खातर बी किछ करने च लापरवाही बरती तां सै तुहें मेरे खातर ई किछ करने च लापरवाही बरती।’
\v 46 फेरी इन्हा बुरेयां लोकां अनन्त काल री सजा भुगतणी कने धर्मी लोकां अनन्त काल री जिन्दगी पाणी।”
\c 26
\s यीशुये रे खलाफ चाल चलना
\r (मरकुस 14:1,2; लूका 22:1,2; यूहन्ना 11:45-53)
\p
\v 1 ताहली जे यीशु ये सारी गल्लां करी बैठया तां अपणे चेलयां जो बोलणे लगया,
\v 2 “तुहें लोक जाणां ये भई दुईं दिनां बाद फसह रा त्योहार आ, कने माह्णुये रा पुत्र क्रूसा पर चढ़ाये जाणे खातर पकड़वाया जाणा।”
\p
\v 3 तां मुखिये याजक कने बजूर्ग नेता कैफा नौंवा रे महांयाजका रे घरा रे अंगणा च कट्ठे हुये,
\v 4 तिन्हें किसी तरकीबा रे मुतानिक यीशुये जो पकड़ने कने मारने री योजना बनाई।
\v 5 पर सै बोलीरां थे, “अहांजो ये त्योहारा रे दिनां च नीं करना चाहिन्दा, नैत कित्ति येढ़ा नीं ओ भई लोक कोई दंगा फसाद करो।”
\s बैतनिय्याह च यीशुये रा अभ्यंजन
\r (मरकुस 4:3-9; यूहन्ना 12:1-8)
\p
\v 6 यीशु ताहली जे बैतनिय्याह च शमौन कोढ़ीये रे घरें था,
\v 7 जिस वगत सै रोटी खाणे लगीरा था, ताहली इक जनाना संगमरमरा रिया कौलिया च बड़ा मैहन्गा सैन्ट भरीने ल्याई, कने सै तिसे तिसरे सिरा पर मलीत्या।
\v 8 तां जे तिसरे चेलयां देखया तां सै गुस्सा हुईये, “इस सैन्टा री बर्बादी कजो कित्ति?
\v 9 ये सैन्ट मतयां पैसयां च बिकी सक्कां था कने फेरी तिस पैसे जो दीन दुखियां च बंडया जाई सक्कां था।”
\v 10 यीशु जाणिया भई ये क्या बोलीरां ये फेऱी तिने तिन्हांने बोलया, “तुहें इसा जनाना जो कजो परेशान करीरां ये? तिसे त मेरे खातर इक बांका काम्म कित्या।
\v 11 कांभई दीन दुखियां त सदा जो तुहांले रैहणा, पर मांह सदा जो तुहां रिया सौगी नीं रैहणा।
\v 12 तिसे मेरे शरीरा पर मुश्की सैन्ट छिड़की ने मिन्जो गडणे री त्यारी कित्ति।
\v 13 हऊँ तुहांने सच्च बोलां, भई सारे संसारा च तित्थी जे किति बी इसा खुशखबरिया रा प्रचार कित्या जाणा, तित्थी इसा रे इस कम्मा रा चर्चा तिसा रिया यादा च कित्या जाणा।”
\s यहूदा इस्करियोती रा विश्वासघात
\r (मरकुस 14:10,11; लूका 22:3-6 )
\p
\v 14 फेरी यहूदा इस्करियोती सै जे तिसरे चेलयां च ते इक था, प्रधान याजकां ले गया कने तिन्हाने बोलया,
\v 15 “जे यीशुये जो हऊँ तुहांजो पकड़वाई दूँ तां तुहें लोक मिन्जो क्या देंगे?” तिन्हे तिस्सो चान्दिया रे तीह सिक्के तोल्ली ने देईते।
\v 16 कने यहूदा तिसा ई घड़िया ते यीशुये जो पकड़वाणे रा मौका देखणे लगया।
\s चेलयां सौगी फसह री अन्तिम धाम
\r (मरकुस 14:12-21; लूका 22:7-13,21-23; यूहन्ना 13:21-30)
\p
\v 17 बिणा मलेड़े री रोटिया रे त्योहारा ते इक दिन पैहले यीशुये रे चेलयां नेड़े आईने पुछया, “तुहें क्या चायें भई अहें तेरे खाणे खातर फसह रिया धामा री त्यारी किति जाईने करीये?”
\v 18 तिने बोलया, “गाँवा च तिस माह्णुये ले जवा कने तिसने बोला, ‘गुरु चांह भई मेरा वगत नेड़े आ, हऊँ तेरे घरें अपणयां चेलयां सौगी फसह रा त्योहार मनाणे औऴा।”
\v 19 फेरी चेलयां यीशुये री आज्ञा रा पालन कित्या कने फसह रे त्योहारा री त्यारी कित्ति।
\p
\v 20 दिन ढलदे यीशु अपणे बारा चेलयां सौगी रोटी खाणे खातर बैठया।
\v 21 ताहली जे सै रोटी खाईरां थे तां तिने बोलया, “हऊँ सच्च बोलां भई तुहां च ते इक्की हऊँ धोखे ने पकड़वाणा।”
\v 22 इस पर सै बड़े दुखी हुये, कने तिन्हा च ते हर इक तिसते पुछणे लगया, “गुरु जी, क्या सै हऊँ त नीं आ?”
\v 23 फेरी यीशुये जबाब दित्या, “सै ई सै जे मेरने सौगी इक्की थालिया च खां तिस ई हऊँ पकड़वाणा।
\v 24 माह्णुये रे पुत्रा त जाणा ई हाया, तियां जे भई शास्त्रां च तिसरे बारे च लिखीरा, पर लाणत ई तिस माह्णुये जो तिसरे जरिये जे माह्णुये रा पुत्र पकड़वाया जां: तिस माह्णुये रे खातर भला था भई तिसरा जन्म ई नीं हुईरा हुन्दा।
\v 25 फेरी तिसरा पकड़वाणे औऴा यहूदा बोलणे लगया, “हे रब्बी, क्या सै हऊँ आ?” यीशुये तिसने बोलया, “हां, येढ़ा इ हाया तेढ़ा जे तैं बोलया।”
\s प्रभु-भोज
\r (मरकुस 14:22-26; लूका 22:14-20; 1कुरिन्थयों 11:23-25)
\p
\v 26 ताहली जे सै खाणा खाई ई करां थे तां यीशुये रोटी लेई, कने शीष देईने तोड़ी, फेरी सै चेलयां जो देन्दे हुये तिने बोलया, “लवा इसाजो खावा, ये मेरी देह ई।”
\v 27 फेरी तिने प्याला चक्कया कने धन्यावाद करने ते बाद तिस्सो तिन्हाजो देन्दे हुये बोलया, “तुहें सारे इस च ते थोड़ा-थोड़ा पिवा।
\v 28 कांभई ये बाचा रा मेरा सै खून आ, सै जे मते लोकां खातर बगाया जाईरां, ताकि तिन्हांरे पापां जो माफ करना सम्भब हुई सक्को।
\v 29 हऊँ तुहांने बोलां भई अंगूरां रा ये रस तिस दिन तक कदीं नीं चखणा, तदुआं तक जे अपणे पिते रे राज्जा च तुहां सौगी नौंआं दाखरस नीं पी लूँ।”
\v 30 फेरी सै फसह रा भजन गाईने जैतून पहाड़ा पर चलीये।
\s पतरसा रे इन्कार करने री भविष्यवाणी
\r (मरकुस 14:27-31; लूका 22:31-34; यूहन्ना 13:36-38)
\p
\v 31 फेरी यीशुये तिन्हांने बोलया, “आज राती जो तुहां सारयां रा मांह परा ते विश्वास टूटी जाणा, कांभई पवित्र शास्त्रा च लीखिरा: “मांह चरवाहा मारना, कने झुण्डा ते भेड्डां बिखरी जाणियां।’
\v 32 पर फेरी भीं ते ज्यून्दा हुणे ते बाद मांह तुहांते पैहले ई गलील चली जाणा।”
\v 33 पतरसे जबाब दित्या, “चाहे सारयां रा विस्वास तुहां परा ते टूटी जांगा, पर मेरा विश्वास कदीं नीं टुटणा।”
\v 34 यीशुये तिसने बोलया, “हऊँ तेरने सच्च बोलां आज्ज इसा राति कुकड़ा रे झांग देणे ते पैहले तू तिन बार मेरा इन्कार करना।”
\v 35 फेरी पतरसे तिसने बोलया, “जे मिन्जो तेरिया सौगी मरने बी पौ, तां बी मांह तुहें कदीं नीं नकारने।” कने बाकी सारयां चेलयां बी येढ़ा ई बोलया।
\s गतसमनी च प्राथना
\r (मरकुस 14:32-42; लूका 22:39-46)
\p
\v 36 फेरी यीशु तिन्हां सौगी गतसमनी नौंवा री इक्की जगह च आया कने अपणे चेलयां ने बोलणे लगया, “येथी बैठीरे रैयां, तदुआं तक जे हऊँ ओथी जाऊँ कने प्रार्थना करुँ।”
\v 37 सै पतरस कने जब्दिये रे दुईं पुत्रां जो सौगी लेईया, कने दवास कने व्याकुल होणे लगया।
\v 38 फेरी तिने तिन्हाने बोलया, “मेरा मन बड़ा दुखी आ, येढ़ा लगीरां भई मेरे प्राण निकलणे लगीरे। तुहें येथी रुका कने मेरे सौगी जागदे रौआ।”
\v 39 फेरी थोड़ा अग्गे खिसकणे ते बाद सै मुँहा रे भार पैईने, प्रार्थना करने लगया, “हे मेरे पिता, जे हुई सक्को तां दुखा रा ये प्याला माहला ते टाऴी दे, तां बी तेढ़ा जे हऊँ चाँह तेढ़ा नी, पर तियां जे तू चाँह तियां ई ओ।
\v 40 फेरी सै अपणे चेलया ले गया कने तिने तिन्हाजो सुत्तीरा देखया, तिने पतरसा ने गलाया, “क्या तुहें मेरिया सौगी इक घड़ी बी नी जागी सक्के?
\v 41 जागदे रौआ, कने प्रार्थना करा ताकि तुहें किसी मतेहाना च नीं पौ: तुहांरी आत्मा त त्यार ई, पर शरीर कमजोर आ।”
\v 42 फेरी इक बार भीं तिने जाईने प्रार्थना कित्ति कने बोलया, “हे मेरे पिता, जे दुखा रा ये प्याला मेरे पिते बगैर नीं टल़ी सकदा तां तेरी इच्छा पूरी ओ।”
\v 43 फेरी तिने आईने सै भीं सुत्तिरे देखे, कांभई तिन्हा रियां अक्खीं निन्दा ने भरोई रियां थी।
\v 44 तिन्हांजो छड्डीने सै फेरी भीं चलीया, कने तिज्जी बार भीं पैहले साई तिन्हां ई शब्दां च प्रार्थना कित्ति।
\v 45 फेरी यीशु अपणे चेलयां ले गया कने तिन्हांते पुछया, “क्या तुहें हुण बी रामा ने सुत्तिरे? सुणा, सै घड़ी आई पुज्जीरी, ताहली जे माह्णुये रा पुत्र पापियां रे हत्था च पकड़वाया जाणा।
\v 46 उट्ठा, आओ चलिये; देक्खा, मिन्जो पकड़वाणे औऴा नेड़े आई पुज्जीरा।”
\s यीशुये रा धोखे ने पकड़वाया जाणा
\r (मरकुस 14:43-50; लूका 22:47-53; यूहन्ना 18:3-12)
\p
\v 47 यीशु ताहली जे गलाणे ई लगीरा था भई यहूदा सै जे बारहां च ते इक था आया, तिस सौगी मुख्य याजकां कने यहूदी नेतयां री भेज्जी री इक बड्डी भीड़, तलवारां कने डन्डे लेईने आये।
\v 48 तिसजो पकड़वाणे औऴे तिन्हांजो ये संकेत दित्या: “तिसजो जे हऊँ चुमगा सैई यीशु आ; ‘तिस्सो पकड़ी लेआं।”
\v 49 फेरी सै यीशुये ले गया कने बोलया, “हे रब्बी, नमस्ते!” कने बस तिने यीशुये ते चुम्मी लेई ली।
\v 50 यीशुये तिसने बोलया, “दोस्त, जिस कम्मा रे खातर तू आईरा, तिस्सो करी लै।” फेरी तिन्हे तिसले आईने यीशु पकड़या कने बन्दी बणाईल्या।
\v 51 फेरी सै लोक जे यीशुये सौगी थे तिन्हां च ते इक्की अपणी तलवार कड्डी कने महांयाजका रे सेबका पर बार कित्या कने तिसरा कान डवाईत्या।
\v 52 फेरी यीशुये तिन्हाने बोलया, “अपणिया तलवारा जो म्याना च रख कांभई सै जे तलवार चलांये सै तलवारा ने ई मारे जाणे।
\v 53 क्या तुहें नीं सोचदे भई हऊँ अपणे पिते ने बिनती करी सक्कां कने तिन्हा इकदम स्वर्गदूतां री बारा पलटणां ते बी जादा सेना मेरले हुण भेजी देणी?
\v 54 पर जे हऊँ येढ़ा करुँ तां पवित्र शास्त्रा च लिखी रियां ये गल्लां कियां पूरी हुणियां, भई सारा कुछ इयां ई हुणा जरुरी आ?
\v 55 तिस वगत यीशुये भीड़ा जो गलाया, “तुहें मिन्जो पकड़ने तलवारां कने ड्न्डयां लेईने ईयां आये तियां जे किसी चोरा जो पकड़ने आईरे? हऊँ हर रोज मन्दरा च बैठीने उपदेश देआं था, पर ताहली तुहें हऊँ कां नीं पकड़या।
\v 56 पर ये सब किछ इस खातर हुया भई भविष्यवक्तयां रा लीखिरा पूरा ओ।” फेरी तिसरे सारे चेले तिस्सो छड्डी ने नट्ठीये।
\s पंचैती रे सामणे यीशु
\r (मरकुस 14:53-65; लूका 22:54,55,63-71; यूहन्ना 18:13,14,19-24)
\p
\v 57 तिन्हे जे यीशुये जो पकड़या था, सै तिस्सो कैफा नौंवा रे महांयाजका रे सामणे लेईगे, तित्थी शास्त्री कने बजुर्ग यहूदी नेता बी कट्ठे हुईरे थे।
\v 58 पतरस तिसते दूर-दूर रैईने तिसते पिछे-पिछे महांयाजका रे अंगणा तक चलीया, कने अन्त देखणे जो तित्थी पैहरेदारां सौगी तिन्हांरे बिच बैठीया।
\v 59 महायाजक कने सारी महांसभा यीशुये जो मारने खातर तिसरे बरोधा च झुठी गबाहिया रिया खोजा च थे,
\v 60 पर कई झूठे गवाह अग्गे आये कने तिन्हे बड़े झूठ बोले। बाद बिच दो माह्णु अग्गे आये,
\v 61 कने बोलया, “इने बोलया था भई हऊँ परमेशरा रे मन्दरा जो ढाई सक्कां, कने तिज्जे दिन भीं बणाई सक्कां।”
\p
\v 62 फेरी महांयाजके खड़े हुईने यीशुये ते पुछया, “क्या जबाबा च तू किछ नीं बोलणा चाँह? भई ये लोक तेरे खिलाफ क्या गबाही देई करां ये?”
\v 63 पर यीशु चुप रैया। फेरी महांयाजके तिसते पुछया, “हऊँ तिज्जो जिन्दे परमेशरा री सगन्द देआं भई जे तू परमेशरा रा पुत्र मसीह आ तां अहांने गलाईदे।”
\v 64 यीशुये जबाब दित्या, “तैं अप्पूँ ईं बोल्या; पर हऊँ तुहां तुहांने बोलां भई तुहां माह्णुये रा पुत्र सर्वशक्तिमान परमेशरा रे सज्जे पासे बैठीरा कने स्वर्गा रे बदल़ां पर बड़े छोड़ औन्दे देखणा।”
\v 65 महांयाजक येढ़ा सुणीने इतणा गुस्सा हुईया भई सै अपणे कपड़े फाड़दे हुये बोलणे लगया, “इने परमेशरा री निन्दा कित्ति, हुण अहांजो होर गबाह नीं चाहिन्दे? तुहें सारयां इसजो परमेशरा रे बरोधा च बोलदे हुये सुणया।
\v 66 तुहें क्या सोच्चां ये? तिन्हे जबाब दित्या, “ये अपराधी आ, इसजो मरना ई चाहिन्दा।”
\v 67 फेरी तिन्हे तिसरे मुँहा पर थुक्कया कने तिस्सो मुक्के मारे, कुछ लोकें थप्पड़ मारया कने बोलया,
\v 68 “ओ मसीहे, भविष्यवाणी कर भई सै कुण आ तिने जे तु मारया?”
\s पतरसा रा इन्कार
\r (मरकुस 14:66-72; लूका 22:56-62; यूहन्ना 18:15-18,25-27)
\p
\v 69 पतरस हल्तियें बाहर अंगणा च ई नीचे बैठीरा था भई इक्क दासी तिसले आई कने बोलया, “तू बी त तिस गलीली यीशुये सौगी था।”
\v 70 पर पतरस सबनी रे सामणे मुकरीया तिने बोलया, “मिन्जो नीं आ पता भई तु क्या बोली रांई।”
\v 71 ताहली जे सै बाहर दरवाजे तक इ गया था भई इक होर जनाने सै देखया कने जितणे लोक उत्थी थे, तिन्हाने बोलया, “ये बी त यीशु नासरिये ने था।”
\v 72 इक बार भीं पतरसे नां कित्ति कने कसम खाईने बोलया, “हऊँ तिस माह्णुये जो नीं जाणदा।”
\v 73 थोड़िया जेआ देरा बाद उत्थी खड़ीरे लोक पतरसा ले आये कने तिसने बोलया, “तेरी बोली साफ दस्सी रांई भई तू असल च तिन्हां च ते इक आ।”
\v 74 फेरी सै अप्पूँ जो धिक्कारने कने सगन्द खाण लगया: “हऊँ तिस माह्णुय जो नीं जाणदा।” तिस ई वगत कुकड़े झांग दित्ति।
\v 75 ताहली ई पतरसा जो यीशुये री गलाई री गल्ल आद आईगी तिने बोलया था, भई “कुकड़ा रे झांग देणे ते पैहले तू तिन बार मेरा इन्कार करना।” फेरी पतरस बाहर जाईने बड़ा भरी रोया।
\c 27
\s पिलातुस रे सामणे यीशु
\r (मरकुस 15:1; लूका 23:1,2; यूहन्ना 18:28-32)
\p
\v 1 सबेरके जुन्ना सारे मुखिया याजकें कने बजुर्ग नेतयां यीशुये जो मरवाणे री योजना बनाई।
\v 2 फेरी सै तिस्सो बन्हीने लेईये कने राजपाल पिलातुसा रे हत्थे सौंपीत्या।
\s यहूदा रा आत्म हत्या करना
\r (प्रेरितां रे काम्म 1:18,19)
\p
\v 3 यीशुये जो पकड़वाणे औऴे यहूदे ताहली जे देखया भई यीशु अपराधी बणाईत्या तां सै बड़ा पछताया कने तिने मुखिया याजकें कने बजुर्ग नेतयां जो चान्दिया रे सै तीह सिक्के बापस देईते,
\v 4 कने बोलया, “मैं इक बेदाग माह्णुये जो मरवाणे खातर पकड़वाईने पाप कित्या।” तिन्हे लोकें बोलया, “अहांजो क्या? तू ई जाण।”
\v 5 इस पर यहूदे चान्दिया रे तिन्हां सारे सिक्कयां जो मन्दरा रे अन्दर सट्टीत्या कने चलीया, फेरी बाहर जाईने अप्पूँ जो फाँसी लाईली।
\p
\v 6 मुख्य याजकें सै सिक्के चक्कीले कने बोलया, “कायदे रे मुताबिक इस पैसे जो मन्दरा रे खजाने च रखणा ठीक नीं आ, कांभई ये खूना रा मुल था।”
\v 7 इस खातर तिन्हे अप्पूँ चीयें सहमत हुईने फैसला कित्या भई तिस पैसे ने तिन्हे यरुशलेम च औणे औऴे लोकां रे मरने पर तिन्हाजो दबाणे जो कम्हारा ते खेत मुल्ले खरीदील्या।
\v 8 इसा बजह ने सै खेत अज्जा तक ‘खूना रे खेता’ रे नौंवा रे जाणया जां।
\v 9 फेरी सै बचन जे यिर्मयाह भविष्यवक्ते बोलया था सै पूरा हुया: “तिन्हे चान्दिया रे तीह सिक्के लै, सै रकम सै जे इस्राएल रे लोकें तिसरे खातर देणा तह कित्ति थी,
\v 10 कने तियां जे प्रभुये मिन्जो हुक्म दित्या था तिस हुक्मा रे मुताबिक तिस पैसे ने कम्हारा रा खेत खरीद्या।”
\s पिलातुस रे स्वाल
\r (मरकुस 15:2-5; लूका 25:3-5; यूहन्ना 18:33-38)
\p
\v 11 इस दौरान यीशु राजपाला रे सामणे पेश हुया तां राजपाले तिसते पुछया, “क्या तु यहूदियां रा राजा?” यीशुये तिसने बोलया, “तू खुद बोलीरां।”
\v 12 दुजिया खा प्रधान याजक कने बजुर्ग यहूदी नेते तिस पर दोष लगाई रां थे, तां तिने कोई जबाब नीं दित्या।
\v 13 इस पर पिलातुस राजपाले तिसते पुछया, “क्या तू नीं सुणीरां भई ये तूह पर कितणे इल्जाम लगाई रांये?”
\v 14 पर तिने तिसजो इक्की गल्ला रा बी जबाब नीं दित्या, पिलातुसा जो इस पर बड़ी रेहानी हुई।
\s मौती रिया सजा रा हुक्म
\r (मरकुस 15:6-15; लूका 23:13-25; यूहन्ना 18:39-19:16)
\p
\v 15 फसह रे त्योहारा रे मौके पर राजपाला रा रवाज था भई सै किसी बी इक कैदिये जो, तिस्सो जे लोक चाँह थे, तिन्हांरे खातर छडी देआं था।
\v 16 तिस बगत बरअब्बा नौंवा रा इक मन्नया हुआ कैदी उत्थी था
\v 17 ताहली जे लोक कट्ठे हुये, तां पिलातुस राजपाले तिन्हांते पुछया, “तुहें किस्सो चाँये भई हऊँ तुहांरे खातर किस्सो छड्डूँ? बरअब्बा जो, या तिस यीशुये जो सै जे मसीह कहलाया जां?”
\v 18 कांभई सै जाणां था भई तिन्हे तिस्सो जलण रे कारण पकड़वाया था।
\v 19 पिलातुस ताहली जे न्याय रे आसणा पर बैठीरा था तां तिस रिये जनाने तिसले इक संदेशा भेज्जया, “तिस सिधे-साधे कने सच्चे माह्णुये सौगी किछ बी देखां करदा, कांभई मैं तिसरे बारे च इक सपना देखया तिसरे कारण आज हऊँ बड़ी बेचैन रैई।”
\p
\v 20 प्रधान याजकें कने बजुर्ग यहूदी नेतयां लोकां जो बहकाया भई सै पिलातुसा ते बरअब्बे जो छडणे री कने यीशुये जो मारने री मांग करा।
\v 21 राजपाले तिन्हांते पुछया, “इन्हां दुईं कैदियां च ते तुहें माहते अपणे खातर किसजो छडवाणा चांये?” तिन्हे बोलया, “बरअब्बे जो।”
\v 22 तां पिलातुसे तिन्हांते पुछया, “फेरी यीशुये जो, सै जे मसीह कहलाया जां, तिसरा क्या करुँ?”
\v 23 पिलातुसे बोलया, “कां, तिने क्या अपराध कित्तिरा?” कने सै होर बी जोर-जोरा ने बोलणे लगे, “इसजो क्रूसा पर चढ़ावा।”
\v 24 ताहली जे पिलातुसे देखया भई हुण कोई फैदा नीं आ कने दंगा भड़कदा ई चलीरा था, तां तिने थोड़ा पाणी लेआ कने भीड़ा रे सामणे अपणे हात्थ धोये कने बोलया, “हऊँ इस धर्मी माह्णुये रे खूना ते निर्दोष आ, तुहें ई जाणा।”
\v 25 सारयां लोकें जबाब दित्या, “इसरिया मौती री जबाबदेही अहें कने अहांरे बच्चे स्वीकार करां ये।”
\v 26 ताहली जे पिलातुसे तिन्हारे खातर बरअब्बे जो छड्डीत्या कने यीशुये जो कोड़े लाईने क्रूसा पर चढ़ाणे खातर सौंपी तया।
\s सपाहियां रा यीशुये जो बेज्जत करना
\r (मरकुस 15:16-20; यूहन्ना 19:2,3)
\p
\v 27 फेरी पिलातुस राजपाला रे सपाई यीशुये जो किले च लेईये कने सपाईयां री सारी पलटन यीशुये रे चहूँ पासयां कट्ठी हुईगी,
\v 28 तिन्हे तिसरे कपड़े खोलीते कने चमकदार लाल रंगा रे कपड़े पैहनाये,
\v 29 कने कन्डया ने बणीरा इक मुकट तिसरे सिरा पर रखीत्या, तिसरे सज्जे हत्था च इक सरकन्डा देईत्या कने तिसरे सामणे गोडयां रे भार बैठीने तिसरा मजाक डवाणे लगे कने बोलया, “यहूदियां रा राजा अमर रौ।”
\v 30 फेरी तिन्हे तिसरे मूँहा पर थुक्कया; कने सरकन्डा तिसरे हत्था ते खोईने तिसरे सिरा पर मारने लगे।
\v 31 ताहली जे सै तिसरा मजाक बणाई बैठे तां तिसरा चोल़ा खोलीत्या कने तिस्सो तिसरे कपड़े पैहनाई ने क्रूसा पर चढ़ाणे खातर लेई चल्ले।
\s यीशुये रा क्रूसा पर चढ़ाया जाणा
\r (मरकुस 15:21-32; लूका 23:26-43; यूहन्ना 19:17-27)
\p
\v 32 बाहर जान्दे हुये तिन्हांजो शमौन नौंआ रा इक कुरैनी माह्णु मिलया। तिन्हे तिस पर जोर पाया भई सै यीशुये रा क्रूस चक्कीने चलो।
\v 33 फेरी ताहली जे सै गुलगुता यनिके खोपड़ी नौंआ रिया जगह पर पुज्जे तां
\v 34 तिन्हे यीशुये जो सिरका मिलीरा दाखरस पीणे जो दित्या, पर ताहली जे यीशुये सै चखया तां तिने तिस्सो पीणे जो मना करीत्या।
\v 35 फेरी तिन्हे तिस्सो क्रूसा पर चढ़ाईत्या, कने पर्चीयां पाईने तिसरे कपड़े बन्डी ले,
\v 36 कने तित्थी बैठीने तिसरा पैहरा देणे लगे।
\v 37 तिन्हे तिसरा दोषपत्र लिखीने तिसरे सिरा गास टंगीत्या, भई “ये यहूदियां रा राजा यीशु आ”।
\v 38 तिस ई वगत तिस सौगी दो चोर बी क्रूसा पर टंगाये इक तिसरे सज्जे कने इक तिसरे खब्बे हत्था खा।
\v 39 औन्दे-जान्दे लोक सिर हलाई-हलाई ने तिसरी बुराई करीरां थे,
\v 40 कने बोलीरां थे, “अरे मन्दरा जो ढाईने तिज्जे दिन भीं ते बनाणे औऴे, अप्पूँ जो त बचा! जे तू परमेशरा रा पुत्र आ तां क्रूसा परा ते उतरीने थल्ले औ।”
\v 41 इयां इ महांयाजक, शास्त्री कने बजुर्ग यहूदी नेतयां सौगी तिसजो येढ़ा बोलीने मजाक डवाईरां थे,
\v 42 “इने होरीं जो बचाया, कने खुद अप्पूँ जो नीं बचाई सकदा। ये त ‘इस्राएल रा राजा आ’। ये हुण क्रूसा ते निचे उतरी जाओ जे तां अहें इस्सो मन्नी जांगे।
\v 43 इने परमेशरा पर भरोसा रखया; जे सै इस्सो चाँह, तां हुण इसजो छडवाई लो, कांभई इने बोलया था, ‘हऊँ परमेशरा रा पुत्र आ’।”
\v 44 तिन्हे चोरें बी सै जे तिसने सौगी क्रूसा पर चढ़ाईरे, तिन्हे बी तिसरा येढ़ा मजाक डवाया।
\s यीशुये रा प्राण छडणा
\r (मरकुस 15:33-41; लूका 23:44-49; यूहन्ना 19:28-30)
\p
\v 45 फेरी तिस सारे देशा च दपैहरा ते लेईने तिन बजे तक नेहरा ई छाईरा रैया।
\v 46 कोई तिन बजे रे आस-पास यीशुये उच्चिया अवाजा च गलाया, “एली, एली, लमा शबक्तनी?” यनिके “मेरे परमेशर, मेरे परमेशर, तैं मिन्जो कजो छडीत्या?”
\v 47 तित्थी खड़ीरे लोकां च ते किछ ये सुणीने बोलणे लगे भई ये एलिय्याह जो हाक पाईरां।
\v 48 फेरी तिन्हां च ते इक माह्णु छोड़चा ने दौड़ीने सिरके च चोक्कीरा कपड़ा सरकन्डे पर टंगाईने ल्याया कने सै यीशुये जो चुसणे जो दित्या।
\v 49 पर होरीं लोकें बोलया, “छड्डा देखां ये भई एलिय्याह इस्सो बचाणे औआं कि नीं।”
\v 50 यीशुये फेरी भीं ते इक बार जोरा ने हाक पाईने प्राण छडीते।
\v 51 तिसा ई घड़िया मन्दरा रा पड़दा उपरा ते लेईने थल्ले तक फटीने दो टुक़ड़े हुईया; धरती कम्बीगी कने चट्टानां फटणे लगी गियां,
\v 52 कने कब्रां खुली गियां कने परमेशरा रे मरीरे पवित्र लोकां रे कई मुर्दे शरीर जिन्दा हुईये,
\v 53 सै कब्रां ते बाहर निकली ने आईये कने यीशुये रे जिन्दा हुणे ते बाद पवित्र नगरा च जाईने मतयां जो दिस्से।
\v 54 फेरी सुबेदार कने सै जे तिस सौगी यीशुये रा पैहरा देई करां थे, हिल्लण कने सै जे कुछ तित्थी हुया था तिस्सो देखीने बड़े भरी डरीये कने बोलया, “सच्चीजो ये परमेशरा रा पुत्र था!”
\v 55 तित्थी मती सारी जनानां सै जे यीशुये री देखभाल करदियां गलील ते तिस सौगी आई रियां थी, दूरा ते ये सब देखीरां थियां।
\v 56 तिन्हां च मरियम मगदलीनी, याकूब कने योसेस री माता मरियम, कने जबदिये रे पुत्रां री माता थी।
\s यीशुये रा कब्रा च रक्खया जाणा
\r (मरकुस 15:42-47; लूका 23:50-56; यूहन्ना 19:38-42)
\p
\v 57 संझके जुन्ना अरिमतियाह नगरा ते यूसुफ नौंवा रा इक सेठ आया, सै खुद ई यीशुये रा चेला बणीगरा था।
\v 58 तिने पिलातुसा ले जाईने यीशुये री लाश मंगी। फेरी पिलातुसे हुक्म दित्या भई लाश तिस्सो देई दित्ती जाओ।
\v 59 यूसुफे लाश लेई कने तिसाजो इक नौंईयां चादरा च लपेटी ने,
\v 60 तिस्सो अपणिया नौंईयां कब्रा च रखया, सै कब्र तिने चट्टान कटाई ने बणवाई री थी, कने कब्रा रे दरवाजे पर बड्डे पत्थरा ने ढक्कण देईने चलीया।
\v 61 मरियम मगदलीनी कने दूज्जी जनाना मरियम तित्थी कब्रा रे सामणे बैठी रियां थी।
\s कब्रा पर पैहरा
\p
\v 62 अगले दिन ताहली जे शुक्रबार बीतिया, तां प्रधान याजक कने फरीसी पिलातुसा ने मिले।
\v 63 तिन्हे बोलया, “महांराज, अहांजो याद आ भई तिने भरमाणे औऴे ताहली जे सै ज्यून्दा था, बोलया था, “मांह तिज्जे दिन ज्यून्दे हुई जाणा।’
\v 64 तां हुक्म देवा भई तिज्जे दिना तक कब्रा री रखवाली कित्ति जाओ, येढ़ा नीं ओ भई तिसरे चेले आईने तिस्सो चोरी ने लेई जाओ कने लोकां ने बोलणे लगो, ‘सै मूईरयां च ते ज्यून्दा हुईगरा।’ फेरी पिछला धोखा पैहले ते बी बुरा होणा।”
\v 65 पिलातुसे तिन्हाने बोलया, “तुहें पैहरे खातर सपाई लेई सक्कां ये। जावा अपणिया समझा रे मुताबिक रखवाऴी करा।”
\v 66 फेरी सै सपाईयां जो सौगी लेईने चलीये, कने पत्थरा पर मोहर लाईने कब्रा री रखवाऴी कित्ति।
\c 28
\s यीशुये मूईरेआं ते जिन्दा हुणा
\r (मरकुस 16:1-10; लूका 24:1-12; यूहन्ना 20:1-10)
\p
\v 1 शब्द रे दिना ते बाद हफ्ते रे पैहले दिन पौं फटदे ई मरियम मगदलीनी कने दूज्जी जनाना मरियम कब्रा जो देखणे आई।”
\v 2 कने देक्खा, इक बड़ा भूचाल आया, कांभई परमेशरा रा इक स्वर्गदूत स्वर्गा ते उत्थी उतरया कने कब्रा रा पत्थर कन्डे करीने तिस पर बैठीया।
\v 3 तिसरा रुप समाणा रिया बिजळिया साई चमकणे लगीरा था कने तिसरे कपड़े बर्फा साई चिट्टे थे।
\v 4 सै सपाही जे कब्रा रा पैहरा देई करां थे, डरा रे मारे कम्बणे लगे कने मूईरयां साई हुईये।
\v 5 फेरी स्वर्गदूते जनानां ने बोलया, “डरदियां मता, हऊँ जाणां भई तुहें यीशुये जो टोऴी रांईया सै जे क्रूसा पर चढ़ाया गैईरा।
\v 6 सै येथी नीं आ, पर तियां जे तिने बोलया था भई मांह मरने ते बाद तिज्जे दिन फेरी भीं ते ज्यून्दे हुई जाणा। आवा, तिसा जगह जो देक्खां ये, तित्थी जे प्रभु रखीरा था,
\v 7 कने छोड़चा ने जाईने तिसरे चेलयां ने बोला भई सै मूईरयां च ते ज्यून्दा हुईगरा, कने हुण सै तुहांते पैहले गलील जो जाई करां, तुहां सै उत्थी देखणा! सै जे मैं तुहांने गलाया तिस्सो आद रखयों।”
\v 8 सै जनानां डर कने खुशिया ने भरीगियां कने कब्रा ते मुड़ीने तिसरयां चेलयां जो खुशखबरी देणे खातर दौड़ीने गैईयां।
\v 9 फेरी अचानक यीशु तिन्हांजो मिलया। “ओ तुहें”! सै तिसरे नेड़े आईयां कने तिसरे पैर छुईने तिसजो प्रणाम कित्या।
\v 10 फेरी अचानक यीशु तिन्हांजो मिलया। “ओ तुहें”! सै तिसरे नेड़े आईयां कने तिसरे पैर छुईने तिसजो प्रणाम कित्या।
\s पैहरेदारां री सूचना
\p
\v 11 हल्तियें सै जनानां रस्ते ची थीयां भई किछ सपाई सै जे पैहरेदारां च थे, नगरा च गये कने जो किछ उत्थी हुया तिसरा सारा हाल प्रधान याजकां जो सुणाईत्या।
\v 12 फेरी तिन्हे बजुर्ग यहूदि नेतयां ने मिलीने इक योजना बनाई कने सपाहियां जो मता सारा चान्दी देईने बोलया,
\v 13 “येढ़ा बोलयों भई राती ताहली जे अहें सुत्तीरे थे, तां तिसरे चेले आईने तिस्सो चोरी ने लेईये।
\v 14 जे तुहांरी ये गल्ल राजपाला रे कन्नां तक पुज्जी जांगी, तां अहें तिस्सो समझाई लेंगे कने तुहां पर कोई आँच नीं औणे देंगे।”
\v 15 पैहरेदारें पैसा लेईने तेढ़ा ई कित्या, तेढ़ा जे तिन्हांजो दस्सीरा था। येह गल्ल यहूदियां च आज्ज तक इसी रुपा च फैली री।
\s यीशुये रा नजर औणा कने अन्तिम आज्ञा
\r (मरकुस 16:14-18; लूका 24:36-49; यूहन्ना 20:19-23; प्रेरितां रे काम्म 1:6-8)
\p
\v 16 फेरी ग्यारा रे ग्यारा चेले गलील री तिसा पहाड़िया पर पुज्जीगे तित्थि जाणे जो जे यीशुये तिन्हाजो बोलीरा था।
\v 17 ताहली जे तिन्हे यीशुये जो देखया तिन्हे तिसजो प्रणाम कित्या, पर किछ चेलयां रे मना च सन्देह था।
\v 18 फेरी यीशुये चेलयां ले जाईने बोलया, “स्वर्गा रा कने पृथ्विया रा सारा अधिकार मिन्जो दित्तीरा ।
\v 19 इस खातर तुहें जाओ, सारी जातियां रे लोकां जो चेला बनावो; कने तिन्हांजो पिता, पुत्र, कने पवित्र आत्मा रे नौंवा ते वपतिस्मा देवा,
\v 20 कने तिन्हांजो ये सारी गल्लां तिन्हांरी जे मैं तुहांजो आज्ञा दित्तीरी, मनणा सखावो; कने देक्खा, मांह संसारा रे अन्त तक सदा तुहां सौगी हुणा।”
