\id ACT Bilaspuri Bible
\ide UTF-8
\rem Copyright Information: Creative Commons Attribution-ShareAlike 4.0 License
\h प्रेरितों
\toc1 प्रेरितां रे काम्म
\toc2 प्रेरितों
\mt1 ACTS OF APOSTLES
\mt1 प्रेरितां रे काम्म
\c 1
\s परिचय
\p
\v 1 थियुफिलुस, मैं पेहली कताब तिन्हां सबीं गल्लां रे बारे च लिखी तिन्हां जो जे यीशु शुरू ते करदा कने सखांदा रेया,
\v 2 तिस दिना तका, तदुंआं तका जे सै तिन्हां प्रेरितां जो तिन्हां जो जे तिने चुणेया था पवित्र आत्मा रे हुक्मा ते ई उपरा जो चकोई नी गया।
\v 3 तिने दुःख चकणे ते बाद बड़ेयां सारेयां पक्केयां सबूतां ते अप्पु जो तिन्हां ले ज्यूंदा दसया, कने चाली दिनां तका सै दुसदा रैया, कने परमेशरा रे राज्जा रियां गल्लां करदा रैया।
\v 4 होर तिन्हां ने मिली ने तिन्हां जो हुक्म दित्या, “यरूशलेमा जो देहां छडदे, पर पिते रे तिस वादे रे पुरे हुणे जो निहालेयों, तिसरे बारे च तुहें मेरते सुणी चुकी रे।
\v 5 कांभई यूहन्ने तां पाणिये ने बपतिस्मा दित्ती रा पर थोड़ेयां दिना ते बाद तुहां पवित्र आत्मा ते बपतिस्मा पाणा।"
\s यीशुये रा स्वर्गा जो जाणा
\p
\v 6 इस खातर तिन्हें कठ्ठेयां हुई ने तिसते पुछया, “हे प्रभु क्या इस ई बक्ता इस्त्राएला रा राज्ज फिरी जाणा ?”
\v 7 तिने तिन्हां ने बोलया, “तिसा काला या बक्ता जो जाणना तुहां रा काम निंआ, तिन्हां जो जे पिते परमेशरे अपणे अधिकारा च रखीरा।
\v 8 पर तां जे पवित्र आत्मा तुहां ला औणा तां तुहांजो सामर्थ मिलणी; होर यरूशलेमा कने सारे यहूदिया होर सामरिया च कने धरतिया रे कोणे-कोणे तका मेरे गवाह हुणे।"
\v 9 येढ़ा बोली ने सै तिन्हां रे देखदे-देखदे उपरा जो चक्की लया गया, कने बदलां च सै तिन्हां रिया आक्खीं ते लुखी गया।
\v 10 तिसरे जान्दे बक्ता तां जे सै आकाशा खा देखया रां थे, तां देखो, दो पुरूष चिटे कपड़े पहनी रे तिन्हां रे नेड़े आई ने खड़ी गे,
\v 11 कने तिन्हां ने बोलया, “हे गलीली माह्णुओ, तुहें कें खड़ी ने आकाशा खा देखया रांये? सै ई यीशु, सै जे तुहां ला ते स्वर्गा परा चकी लई गईरा, तिसा रितिया जे तुहें तिस्सो स्वर्गा जो जांदे देखया तिसा रितिया तिस फेरी औणा।"
\s मत्तियाह जो यहूदा रा पद मिलणा
\p
\v 12 तां जे सै जैतुन नावां रे पहाड़ा ते सै जे यरूशलेमा रे नेड़े इकि सब्ता रे दिना रिया दूरिया पर आ, यरूशलेमा जो वापस हुये।
\v 13 तां जे सै तेथी पूज्जे तां तिस पऊड़े परा जो गे, तेथी जे पतरस कने यूहन्ना होर याकूब कने अन्द्रियास कने फिलिप्पुस होर थोमा कने बरतुल्मै कने मत्ती होर हलफई रा पुत्र याकूब कने शमौन जेलोतेस होर याकूबा रा पुत्र यहूदा रह्वां थे।
\v 14 ये सब कईयां जनानां कने यीशुये रिया माता मरियम कने तिसरे भाईयां ने सौगी इक मन हुई ने प्रार्थना च लगी रे रये।
\v 15 तिन्हां ई दिनां च पतरस भाईयां रे बीच सै जे इक सौ बी आदमियां रे लगभग थे, खड़ा हुई ने बोलणे लगया,
\v 16 हे भाईयो, जरुरी आ भई पवित्र शास्त्रा रा सै लेख पुरा हो सै जे पवित्र आत्मा ने दाऊदा रे मुंहा ते यहूदा रे बारे च, सै जे यीशुये रे पकड़वाणे औऴेयां रा अगुआ था, पैहले ते बोलया था।
\v 17 कांभई सै तां अहां च गिणया गया, कने इस सेवा रे कमां च साथी बणया।
\v 18 ( तिने अर्धमा रिया कमाईया ते इक खेत मुल लेया, कने सिरा रे भार पया होर तिसरा पेट फटी गया कने तिसरियाँ सब आंतां निकली गईयां।
\v 19 इसा गल्ला जो यरूशलेमा रे सब रैहणे औऴे जाणी गे, येथी तका भई तिस खेता रा नौं तिन्हां रिया भाषा च 'हक्लदमा' मतलब 'खुना रा खेत' पई गया।)
\v 20 भजन संहिता च लिखीरा,
\q1 तिसरा घर उजड़ी जाओ होर तिस च कोई नी बसो',
\q2 कने 'तिसरी जगह कोई दुजा लई लो।'
\p
\v 21 इस खातर जितने दिना तका जे प्रभु यीशु अहां ने सौगी औंदा-जांदा रेया-मतलब यूहन्ना रे बपतिस्मे ते लई ने तिसरे अहां ला ते चकोई जाणे तका-सैह लोक जे हमेशा अहां ने सौगी रहे,
\v 22 ठीक आ भई तिन्हां च ते इक आदमी अहां सौगी तिसरे ज्यूंदे हुणे रा गवाह बणी जाओ।"
\v 23 तां तिन्हें दुईं जो खड़ा कित्या, इक यूसुफ तिस्सो जे बर-सबा बोलांये, तिसरा उपनौं जे यूसतुस आ, दुजा मत्तियाह जो,
\v 24 कने ये प्रार्थना कित्ती, “हे प्रभु, तु जे सबी रे मना जो जाणां, ये प्रगट कर भई इन्हां च ते तैं किसो चुणी रा,
\v 25 भई सै इस सेवा रे कमा कने प्रेरिता ते कमा री जगह लओ, तिस्सो जे यहुदा छड्डी ने अपणिया जगह जो चली गरा।"
\v 26 तां तिन्हें तिन्हां रे बारे च चिट्ठियाँ पाईयां, कने चिट्ठी मत्तियाह रे नौंवा पर निकली। इस खातर सै तिन्हां गयारहां प्रेरितां सौगी गिणया गया।
\c 2
\s पवित्र आत्मा रा उतरना
\p
\v 1 तां जे पिन्तेकुस्त रा दिन आया तां सै सब इक्की जगहह कट्ठे थे।
\v 2 इक दम आकाशा ते बड़े तुफाना साई सणसनाहटा री आवाज़ हुई, कने तिसते सारा घर तेथी जे सै बेठी रे थे, गुंजी गया।
\v 3 होर तिन्हां आग्गी साई जीभां फटदियां नजर आईयां कने तिन्हां च ते हर इक पर आई ने ठहरी गईयां।
\v 4 सै सब पवित्र आत्मा ने भरी गे, होर तियां जे आत्मा तिन्हां जो बोलणे री सामर्थ देयां था, सै लग-लग भाषा बोलणे लगे।
\p
\v 5 आकाशा रे थल्ले री हर इक जातियां च ते भक्त यहूदी यरूशलेमा च रहयां रां थे।
\v 6 तां जे ये आवाज़ हुई तां भीड़ कट्ठी हुई गई कने लोक घबराई गे, कांभई हर इक जो ये ई सुणां था भई मेरी ई भाषा च बोलया रांये।
\v 7 सै सब हेरान-परेशान हुई ने बोलणे लगे, “देखा, ये जे बोल्या रां ये क्या सब गलीली नीं ये?
\v 8 तां फेरी अहां च ते हर इक अपणी-अपणी जन्म भूमिया री भाषा कियां सुणया रांयें?
\v 9 अहें सै जे पारथी कने मेदी होर एलामी कने मसोपोटामिया होर यहूदिया कने कप्पदूकिया होर पुन्तुस कने आसिया,
\v 10 कने फ्रूगिया होर पंफूलिया कने मिस्र होर लीबिया देश सै जे कुरेने रे अखा-बखा,
\v 11 मतलब यहूदी कने यहूदी मत धारण करने औऴे, क्रेती होर अरबी भी ये, पर अपणिया-अपणिया भाषा च तिन्हां ते परमेशरा रे बड़ेया-बड़ेयां कम्मां रे बारे च सुणया रां ये।"
\v 12 कने सै सब हेरान हुये कने धबराई ने इक्की दुजे ने बोलणे लगे ये क्या हुया रां?”
\v 13 पर दुजयां हासी डुवाई ने बोलया, “ये तां नौंईंया शराबा रे नशे च ये।"
\s पतरसा रा भाषण
\p
\v 14 तां पतरस तिन्हां ग्याहरां ने सौगी खड़ा हुआ कने बड़ी आवाज़ा च बोलणे लगया, “हे यहूदियो कने यरूशलेमा च सब रैहणे औऴेयो ये जाणी लवा, कने कान लाई ने मेरियां गल्लां सुणा।
\v 15 तेढ़ा जे तुहें समझेया रांये ये लोक नशे च नीं ये, कांभई अजे तका दिन पैहले पैहर मनी चढ़ी रा।
\v 16 पर ये सै गल्लां ई यां, सै जे योयेल भविष्यवक्ता रे द्वारा बोलियां गईयां :
\q1
\v 17 परमेशर बोलां, भई अन्ता रे दिना च येढ़ा हुणा भई
\q2 मांह अपणा आत्मा सब माह्णुआं पर भेजणा,
\q1 कने तुहां रे पुत्रां कने तुहां रियां पुत्रियां भविष्यवाणियां करनियां,
\q2 होर तुहां रे जवानां दर्शन देखणे कने तुहां रे पुरनिये सुफणेयां जो देखणा।
\q1
\v 18 पर मांह अपणे दास कने दासियां पर भी
\q2 तिन्हां दिना च अपणे आत्मा च ते भेजणा, कने तिन्हां भविष्यवाणी करनी।
\q1
\v 19 होर मांह उपर आकाशा च नोखे काम कने थल्ले धरतिया पर नशाण,
\q2 मतलब लहू कने आग्ग होर धुयें रा बादल दसणा।
\q1
\v 20 प्रभुये रे महान कने तेजस्वी दिना रे औणे ते पैहले
\q2 सुरज नेहरा कने चन्द्रमा खूना साई हुई जाणा।
\q1
\v 21 होर सै जे कोई प्रभुये रा नौं लेंगा, तिस्सो उद्धार मिलणा।'
\p
\v 22 “ हे इस्राएलियो, ये गल्लां सुणा : यीशु नासरी इक माह्णु था तिसरा परमेशरा खा ते हुणे रा सबूत तिन्हां सामर्था रे कमा कने रहानिया रे कमा होर नशाणां ते प्रगट आ, सै जे परमेशरे तुहां रे बीच तिसरे द्वारा करी ने दस्सै तिस्सो जे तुहें अप्पु ई जाणां ये।
\v 23 तिस यीशुये जो, सै जे परमेशरा री बणाई रिया योजना कने पैहले रे ज्ञाना रे मताबक पकड़वाया गया, तुहें अर्धमियां रे हत्था ते क्रुसा पर चढ़वाई ने मारी दित्या।
\v 24 पर तिस्सो ई परमेशरे मौता रे बन्धना ते छुड़ाई ने ज्यूंदा कित्या; कांभई ये कदी मनी हुई सकदा था भई सै तिसरे बसा च रेहंदा।
\v 25 कांभई दाऊद तिसरे बारे च बोलां,
\q1 में प्रभुये जो सदा अपणे सामणे देखदा रेंहां कांभई सै मेरे सज्जे पासै खो आ,
\q2 इस खातर भई किते हऊं रूढ़ी नीं जांऊं।
\q1
\v 26 इस वजह ते मेरा मन खूश हुआ, कने मेरी जीभ मग्न हुई री;
\q2 पर मेरा शरीर भी आशा च ई बणी रा रेहणा।
\q1
\v 27 कांभई तु मेरे प्राणा जो पताला च नी छडणा;
\q2 होर ना अपणे पवित्र जना जो सड़ने ई देणा।
\q1
\v 28 तैं मिन्जो जीवना रा रस्ता दस्सी रा;
\q2 तु मिन्जो अपणे दर्शना री खूशिया ने भरी देणा।'
\p
\v 29 “ हे भाईयो, हऊं कूलपति दाऊदा रे बारे च तुहां ने हौंसले ने बोली सकां भई सै तां मरी गया कने गड्डी भी दित्तिरा होर तिसरी कब्र अजो आज अहां ले येथी ई हई।
\v 30 सै भविष्वक्ता था, सै जांणा था भई परमेशरे मेरे ने कसम खादी री भई मांह तेरे वंशा च ते इक्की आदमीये जो तेरे सिंहासना पर बठाणा;
\v 31 तिने हुणे औऴियां गल्लां जो पैहले ते ई देखी ने मसीह रे जी उठने रे बारे च भविष्वाणी किती भई नां तां तिसरा प्राण पताल लोका च छड्या गया कने ना तिसरी देह सड़ने पाई।
\v 32 इस ई यीशुये जो परमेशरे जीऊँदा कित्या, तिसरे जे अहें सारे गवाह ये।
\v 33 इयां ई परमेशरा रे सज्जे हत्था ते सबीते ऊची जगहह पाईने, होर पिते ते सै पवित्र आत्मा पाई ने तिसरी प्रतिज्ञा जे किती री थी, तिने ये भेजी दित्ती रा सै जे तुहें देखया कने सुणया रांये।
\v 34 कांभई दाऊद तां स्वर्गा परा हनी चढ़या; पर सै अप्पु बोलां, 'प्रभुये मेरे प्रभुये ने बोलया, मेरे सज्जे पासै बैठ,
\v 35 तदुआं तका जे मांह तेरे बैरियां जो तेरे पैरां थल्ले री चौकी नी करी दूँ।'
\v 36 इस खातर हुण इस्राएला रा सारा घराना पक्के तरीके ने जाणी ला भई परमेशरे तिस ई यीशुये जो तिस्सो जे तुहें क्रुसा पर चढ़ाया, प्रभु भी ठहराया कने मसीह भी।"
\p
\v 37 तां सुणने औऴेयां रे दिला लगी गईयां, होर सै पतरस कने प्रेरितां ते पुछणे लगे, “हे भाईयो, अहें क्या करीये?”
\v 38 पतरसे तिन्हां ने बोलया, “मन फिराओ, कने तुहां च ते सब अपणे-अपणे पापां री माफिया खातर यीशु मसीह रे नावां ते बपतिस्मा ला; तां तुहां पवित्र आत्मा रा दान पाणा।
\v 39 कांभई ये वादा तुहां, कने तुहां रियां औऴादां, होर तिन्हां सबनी दूरा-दूरा रे लोकां खातर भी हया तिन्हां जो जे प्रभु अहां रा परमेशर अप्पु ला सदगा।"
\v 40 तिने होर मतियां गल्लां ते बी गवाई दई-दई ने समझाया भई अप्पु जो इसा टेडिया जातिया ते बचाओ।
\v 41 इस खातर तिने जे तिसरा वचन ग्रहण कित्या तिने बपतिस्मा लेया; होर तिस दिन लगभग तीन हज़ार माह्णु तिन्हां च मिली गे।
\v 42 कने सै प्रेरितां ते शिक्षा पाणे, होर संगति रखणे, कने तोड़ने, होर प्रार्थना करने च लगीरे रये।
\s बिश्बासियां री संगती
\p
\v 43 होर सब लोकां पर भय छाई गया, कने मते सारे अद्भुत काम कने नशाण प्रेरितां ते परगट हुणे लगे।
\v 44 कने सब विस्वास करने औऴे कट्ठे रह्वां थे होर तिन्हां रियां सब चीज़ा कट्ठियां थियां।
\v 45 सै अपणिया-अपणिया जयदादा कने समाना जो बेची-बेची ने तेह्ड़ी जे किसी री जरुरत हुआं थी बंडी देयां थे।
\v 46 सै हर रोज़ इक मन हुई ने मन्दरा च कट्ठे हुआं थे, कने घरा-घरा रोटी तोड़दे हुये नन्दा कने मना रिया सीधयाईया ने रोटी खांवां थे,
\v 47 कने परमेशरा री स्तुति करां थे, होर सब लोक तिन्हां ते खुश थे : कने सै जे उद्धार पांवां थे, तिन्हां जो प्रभु हर रोज़ तिन्हां च मलाई देंवां था।
\c 3
\s लंगड़े भिखारिये रा चंगा हुणा
\p
\v 1 पतरस कने यूहन्ना तिज्जे पैहर प्राथना रे वक्ता मन्दरा च जाया रां थे।
\v 2 कने लोक इक्की जन्मा रे लंगड़े जो लयाया रां थे, तिस्सो जे सै हर रोज़ मन्दरा रे तिस दरवाजे पर तिस्सो जे 'सुन्दर' बोलांये, बठाली देयां थे भई सै मन्दरा च जाणे औऴेयां ते भिख मंगो।
\v 3 तां जे तिने पतरस कने यूहन्ना जो मन्दरा च जान्दे देखया, तां तिन्हां ते भिख मंगी।
\v 4 पतरसे यूहन्ना ने सौगी तिस खा ध्यान लाई ने देखी ने बोलया, “अहां खा देख!”
\v 5 इस खातर सै तिन्हां ते किछ पाणे रिया आशा रखदे हुये तिन्हां खा देखणे लगया।
\p
\v 6 तां पतरसे बोलया, “चाँदी कने सोना तां मेरले नीं आ, पर जो किछ मेरले आ तिस्सो हऊं तिज्जो देवां; यीशु मसीह नासरिये रे नौंवा ते चल फिर।"
\v 7 कने तिने तिसरा सज्जा हाथ पकड़ी ने तिस्सो ठुआलेया; होर झटपट तिसरे पैरां कने जनुआं च ताकत आई गई।
\v 8 सै उटकी ने खड़ा हुई गया कने चलने-फिरने लगया; होर चलदा, कने छालीं मारदा, कने परमेशरा री स्तुति करदा तिन्हां सौगी मन्दरा च गया।
\v 9 सबी लोकें तिस्सो चलदा-फिरदा कने परमेशरा री स्तुति करदे देखया,
\v 10 तिस्सो पछयाणी लया भई ये सही आ सै जे मन्दरा रे 'सुन्दर' फाटका पर बैठी ने भीख मंगां था; कने तिसा गल्ला ते सै जे तिस सौगी हुई थी सै बौहत हेरान हुये।
\s मन्दरा च पतरसा रा उपदेश
\p
\v 11 तां जे सै पतरस कने यूहन्ना जो पकड़ी रे थे, तां सब लोक बौहत हेरान हुई ने तिसा जगहह तिस्सो जे सुलेमाना रा आंगण बोलां ये, तिस लौ दऊड़ी ने आये।
\v 12 येढ़ा देखी ने पतरसे लोकां जो बोलया, “हे ईस्राएलियो, तुहें इस माह्णुये पर हेरान कें हुये रां ये, कने अहां खा ईयां कें देखया रांये भई मनो अहें ई अपणिया सामर्था या भक्तिया ते इस्सो चलने-फिरने जोगा बणाई तया हो।
\v 13 अब्राहम कने इसहाक कने याकूब रे परमेशर, कने अहां रे बाप-दादेयां रे परमेशरे अपणे सेवक यीशु री महिमा कित्ती, तिस्सो जे तुहें पकड़वाई दित्या, कने तां जे पिलातुसै तिस्सो छडने रा बचार कित्या, तां तुहें तिसरे सामणे तिसरा इन्कार कित्या।
\v 14 तुहें तिस पवित्र कने धर्मिये रा इन्कार कित्या, कने विनती किती भई तिस हत्यारे जो तुहां खातर छड्डी तया जाओ,
\v 15 कने तुहें जीवना रे देणे औऴे जो मारी तया, तिस्सो जे परमेशरे मूईरेयां च ते ज्यूंदा कित्या, कने अहें इसा गल्ला रे गवाह थे।
\v 16 होर तिसरे नौंवा ते, तिस विस्वासा तेई सै जे तिसरे नौंवा पर आ, इस माह्णुये जो तिस्सो जे तुहें देखांये कने जांणां बी ये सामर्थ दित्ती। तिस विस्वासा ते सै जे तिसते आ, इस्सो तुहां सबीं रे साह्मणे पूरा ठीक-ठाक करी तया।
\p
\v 17 “हुण हे भाईयो, हऊं जाणां भई ये काम तुहें अन्जांणगिया च कित्या, कने तेढ़ा ई तुहां रे सरदारें भी कित्या।
\v 18 पर तिन्हां गल्लां जो जे परमेशरे सब भविष्वक्तां रे मुहां ते पैहले ई दस्सी तरा था, भई तिसरे मसीह दुःख उठाणा, तिन्हां जो तिन्हें इसा रितिया ते पूरा कित्या।
\v 19 इस खातर, मन फिरावा कने वापस आई जावा भई तुहां रे पाप मटयाई दिते जाओ, तिसते जे प्रभुये रे सामणे शान्तिया ने रमाना रे दिन आओ,
\v 20 कने सै यीशुये जो भेज्जो तुहां खातर सै जे पैहले ई ते मसीह ठहराई रा।
\v 21 जरुरी आ भई सै स्वर्गा च तिस वक्ता तका रओ तदुआं तका जे सबी गल्लां रा सुधार नी करी ला तिसरे बारे च जे पुराणे वक्ता ते परमेशरे अपणे पवित्र भविष्वक्तां रे मुहाँ ते दस्सी रा।
\v 22 तेढ़ा जे मूसै बोली रा, 'प्रभु परमेशरा तुहां रे भाईयां च ते तुहां खातर मेरे साही इक भविष्वक्ता बनाणा, जो किछ सै तुहां ने बोलो, तिसरी सुणयों।
\v 23 पर हरेक माह्णुये जो सै जे तिस भविष्वक्ता री सुणो, लोकां च ते नाश कित्या जाणा।'
\v 24 कने शमुएल ते लई ने तिसते बाद औणे औऴेयां तका तितने जे भविष्वक्ता बोले तिन्हें सबीं तिन्हां दिनां रे बारे च सन्देश दित्या।
\v 25 तुहें भविष्वक्ता रियां औऴादां कने तिस वादे रे सहभागी हुणे, तिस्सो जे परमेशरे तुहां रे बाप-दादेयाँ ने कित्तिरा, तां जे तिने अब्राहमा ने बोलया, “तेरे वंशा ते ई धरतिया रे यां सारेयां घरानेयां आशीष पाणी।'
\v 26 परमेशरे अपणे सेवका जो पैहले तुहां ला भेजया, भई तुहां च ते हर इक सै जे तिसरियां बुराईयां ते फेरी ने आशीष देओ।"
\c 4
\s पंचैती रे सामणे पतरस कने यूहन्ना
\p
\v 1 तां जे सै लोकां ने येढ़ा बोलया ई रां थे, तां याजक कने मन्दरा रे सरदार होर सदूकियें तिन्हां परा जो हमला करी तया।
\v 2 कांभई सै बौहत गुस्सै हुये भई सै लोकां जो सखावां थे कने यीशुये रा उदाहरण दई-दई ने मूईरेयां च ते जी उठणे रा प्रचार करां थे।
\v 3 तिन्हें तिन्हां जो पकड़ी ने दूजे दिना तका जेला च रखेया कांभई संज हुई गरी थी।
\v 4 पर वचना रे सुणने औऴेयां च ते बौहतीं विस्वास कित्या, कने तिन्हां री गिनती पाँज हज़ार आदमियां रे लगभग हुई गई।
\p
\v 5 दुजे दिन येढ़ा हुआ भई तिन्हां रे सरदार कने पुरनिये होर शास्त्री
\v 6 कने महायाजक हन्ना होर कैफा कने यूहन्ना होर सिकन्दर होर जितने महायाजका रे घराने रे थे, सब यरूश्लेमा च कट्ठे हुये।
\v 7 सै तिन्हां जो सबी रे बिच खड़ा करी ने पुछणे लगे भई तुहें ये काम किसा सामर्था ते कने किसरे नौंवा ते कित्या।
\v 8 पवित्र आत्मा ते परिपूर्ण हुई ने तिन्हां ने बोलया,
\v 9 “हे लोकां रे सरदारो कने पुरनियों, इस कमज़ोर माह्णुये ने सै जे भलाई कित्ती गई री, जे आज अहां ते इस बारे च पुछताछ कित्ती जाये रां ई भई सै किंयां ठीक हुई गया।
\v 10 तां तुहें सब होर सारे इस्राएली येढ़ा जाणी ला भई यीशु मसीह नासरिये रे नौंवा ते तिस्सो जे तुहें क्रुसा पर चढ़ाया, कने परमेशरे मूईरेयां च ते ज्यूंदा कित्या, ये माह्णु तुहां रे साह्मणे भला-चंगा खड़ी रा।
\v 11 ये सै ई पत्थर आ तिस्सो जे तुहें राज मिस्त्रियें नकम्मा जाणेया कने सै कुणे रे सिरे रा पत्थर हुई गया।
\v 12 किसी दुजे ते उद्धार निआ; कांभई स्वर्गा ते थल्ले माह्णुआं च होर कोई दुज्जा नौं नी दित्तिरा गईरा, भई तिसते जे अहां जो उद्धार मिली सको।"
\p
\v 13 तां जे तिन्हें पतरस कने यूहन्ना रा हौंसला देख्या, तां ये समझी ने भई ये अनपढ़ कने साधारण माह्णु ये, तां हेरान हुये; फेरी तिन्हें पछयाणी ने भई ये यीशुये ने सौगी रई रे।
\v 14 तिस माह्णुये जो सै जे ठीक हुई रा था, तिन्हां ने सौगी खड़ी रे देखी ने, सै विरोधा च किछ नी बोली सके।
\v 15 पर सै तिन्हां जो सभा ते बाहर जाणे रा हुक्म दई ने, सै अप्पु-चीयें सोच-समझ करने लगे,
\v 16 “अहें इन्हां माह्णुआं ने क्या करीये? कांभई यरुश्लेमा रे सब रेहणे औऴेयां पर प्रगट आ, भई इन्हां ते इक बड्डी नशाणी दुस्सीरी; होर अहें तिसा ते मुकरी नी सकदे।
\v 17 पर इस खातर भई ये गाल्ल लोकां च होर ज्यादा नी फैली जाऔ, अहां तिन्हां जो धमकाणा, भई सै इस नौंवा ते फेरी किसी माह्णुये ने गाल्लां नी करो।”
\v 18 तां तिन्हां जो सदया कने चेतावनी दई ने बोलया, “यीशुये रे नौंवा ते किछ बी देखां बोलदे कने देखाँ सखांदे।”
\v 19 पर पतरस कने यूहन्ने तिन्हां जो जवाब दित्या, “तुहें ई फैसला करा; क्या ये परमेशरा रे नेड़े भला भई अहें परमेशरा रियां गल्लां ते बदही ने तुहां रियां गल्लां मन्निये।
\v 20 कांभई येढ़ा तां अहां ते नी हुई सकदा भई सै जे अहें देख्या होर सुणीरा, तिस्सो नी बोलिये।”
\v 21 तां तिन्हें तिन्हां जो होर धमकाई ने छड्डि तया कांभई लोकां रिया वजह ते तिन्हां जो सजा देणे रा कोई दाव नी मिलया, इस खातर भई सै जे घटना हुई री थी तिसरीया वजह ते सब लोक परमेशरा री बड़याई करे रां थे।
\v 22 सै माह्णु, तिस पर जे ठीक करने रा चमत्कार हुई रा था, चालीयां सालां ते जादा उम्रा रा था।
\s बिश्बासियां री प्राथना
\p
\v 23 सै छुट्टी ने अपणे साथियां ला आये, कने जो किछ प्रधान याजकें कने पूरनीयें तिन्हां ने बोली रा था, तिन्हां जो सुणाई तया।
\v 24 येढ़ा सुणी ने तिन्हें इक मन हुई ने ऊच्चिया आवाज़ा च परमेशरा ने बोलया, “हे स्वामी, तु सै ई आ तिने जे स्वर्ग कने धरती होर समुद्र कने जो किछ तिस च आ बणाया।
\v 25 तैं पवित्र आत्मा रे द्वारा अपणे सेवक कने अहां रे पिते दाऊदा रे मुंहाँ ते बुलाया,
\q1 ‘अन्यजातियें हुल्लड़ कैं मचाया
\q2 कने देशा-देशा रे लोकें कैं बेकार गल्लां सोचियां?
\q1
\v 26 प्रभु होर तिसरे मसीह रे बरोधा च धरतिया रे राजे खड़े हुये,
\q2 कने हाकम सौगी कट्ठे हुई गे।’
\p
\v 27 कांभई सचमुच तेरे सेवक यीशुये रे बरोधा च, तिसरा जे तैं अभिषेक कित्या, हेरोदेसा कने पुन्तियुस भी अन्यजातियाँ कने इस्राएलियां ने सौगी इस नगरा च कट्ठे हुये,
\v 28 भई जो किछ पैहले ते तेरिया सामर्था कने बुध्दिया ते ठहराई रा सै ई करो।
\v 29 हुण हे प्रभु तिन्हां रियां धमकियां जो देख; होर अपणे दासा जो ये वरदान दे भई तेरा वचन बड़े हौंसले ने सुणाईये।
\v 30 चंगा करने खातर तु अपणा हाथ अग्गे कर भई नशाणियां कने नोखे काम तेरे पवित्र दास यीशुये रे नौंवा ते कित्ते जाओ।”
\v 31 तां जे सै प्रार्थना करी चुके, तां जगहा तेथी जे सै कट्ठे थे हिली गई, कने सै सब पवित्र आत्मा ते भरी गे, कने परमेशरा रा वचन हिम्मता ने सुणांदे रहे।
\s बिश्बासियां रा कट्ठयां रा जीबन
\p
\v 32 विस्वास करने औऴेयां री मण्डली इक चित कने इक्की मना री थी, येथी तका भई कोई भी अपणी धन सम्पतिया जो अपणा नी बोलदा था, पर सब किछ सांझा था।
\v 33 प्रेरितें मतिया सामर्था ते प्रभु यीशु रे ज्यूंदे हुणे री गवाही देंदे रहे कने तिन्हां सबीं पर मता अनुग्रह था।
\v 34 तिन्हां च ते कोई बी दरिद्र नी था; कांभई तिन्हां ले सै जे जमीन या घर थे, सै तिन्हां जो बेची-बेची ने, बिक्की रियां चिज़ा रा मुल लयावां थे, कने प्रेरितां रे पैरां पर रखां थे;
\v 35 कने तेढ़ी जे किसी जो भी जरुरत हुआं थी, तीतना ई सब बन्डी लेयां थे।
\v 36 युसुफ नौंवा रा साईप्रस रा इक लेवी था तिसरा नौं प्रेरितें बरनबास (शान्तिया रा पुत्र) रखया था
\v 37 तिसरी थोड़ी जमीन थी, तिसा जे तिने बेचया, कने पैसै लयाई ने प्रेरितां रे पैरा पर रखी ते।
\c 5
\s हनन्या कने सफीरा
\p
\v 1 हनन्याह नौंवा रे इक्की माह्णुये कने तिसरिये जनाने सफीरे, किछ जमीन बेची
\v 2 होर तितरे पैसयां च ते थोड़े जे अप्पु ला रखी ले; कने ये गल्ल तिसरी जनाना बी जाणां थी, होर तिसरा इक हिस्सा लई ने प्रेरितां रे पैरां अगे रखी तया।
\v 3 पतरसे बोलया, “हे हनन्याह! शैताने तेरे मना च ये गाल्ल कैं पाई भई तु पवित्र आत्मा ने झूठ बोलो, कने जमीना रे पैसयां च ते थोड़े जे रखी लो?
\v 4 तदुंआ तका जे सै तेरले थी, क्या तेरी नी थी? होर तां जे बीकी गई तां क्या तेरे वशा च नी थी? तैं ये गाल्ल अपणे मना च कैं वचारी? तु माह्णुआं ने नी, पर परमेशरा ने झूठ बोलां।”
\v 5 ये गल्लां सुणदे ई हनन्याह थल्ले पई गया कने प्राण छड्डी ते, होर सब सुणने औऴेयां पर बड़ा डर हुई गया।
\v 6 फेरी जवानें उठी ने तिसरी अर्थी बनाई कने बाहर नई ने दब्बी तया।
\v 7 कोई तीनां घण्टेयां ते बाद तिसरी जनाना, हुई रियां गल्लां ते बेखबर हुई ने, अन्दरा जो आई।
\v 8 तां पतरसे तिसा ने बोल्या, “मिन्जो दस क्या तुहें सै जमीन इतने ई पैसयां री बेची री थी?” तिसे बोलया, “हाँ, इतने ई पैसयां री बेची री थी।”
\v 9 पतरसे तिसाने बोलया, “ये क्या गाल्ल ई भई तुहें दूईँ प्रभुये रिया आत्मा जो परखणे खातर ऐका कित्या? देख, तेरे लाड़े रे दफन करने औऴे दरवाजे पर ई पूजी रे, कने तिन्हां तिज्जो बी बाहरा जो लई जाणा।”
\v 10 तां सै इक दम तिसरे पैरां पर पई गई, कने प्राण छड्डी ते; होर जवानें अन्दर आई ने तिसा जो मरिरी देख्या, कने बाहर नई ने तिसारे लाड़े सौगी दफन करी ती।
\v 11 सारी कलीसिया पर कने इन्हां गल्लां रे सुणने औऴेयां पर बड़ा डर छाई गया।
\s चिन्ह कने चमत्कार
\p
\v 12 प्रेरितां रे हाथां ते मते नोखे काम्म कने नशाणियां लोकां च दुस्सां थियां, कने सब इक मन हुई ने सुलैमाना रे ओसारे च कट्ठे हुंदे रह्वां थे।
\v 13 पर होरी च ते किसी जो बी ये हिम्मत नी हुंदी थी भई तिन्हां सौगी मिली जाओ; तां भी लोक तिन्हां री बडयाई कराँ थे।
\v 14 विस्वास करने औऴे मते मर्द कने जनानां प्रभुये री कलीसिया च मतिया तादाता च मिलदे रहे।
\v 15 येथी तका भई लोक बमारां जो सड़का पर लयाई-लयाई ने, मंजेयां कने मंजोलुआं पर सुआई देवां थे, भई तां जे पतरस आओ, तां तिसरा टहूरा ई तिन्हां च ते किसी पर पई जाओ।
\v 16 यरुश्लेमा रे आसै-पासै रे नगरां ते बौहत लोक बमारां कने गन्दियां आत्मा रे सताई रेयां जो लयाई-लयाई ने, कट्ठे हुआं थे, होर सब ठीक करी दित्ते जांवां थे।
\s प्रेरितां री गिरफतारी
\p
\v 17 तां महायाजक कने तिसरे सब साथी सै जे सदुकियां रे पंथा रे थे डाह ने भरी गे
\v 18 होर प्रेरितां जो पकड़ी ने जेलखाने च बन्द करी तया।
\v 19 पर राती जो प्रभुये रे इक्की स्वर्गदूते जेला रे दरवाजे खोली ने तिन्हां जो बाहर लयाई ने बोलया,
\v 20 “जावा, मन्दरा च खड़े हुई ने जीऊणे रियां इन्हां सबीं गल्लां जो लोकां जो सुणावा।”
\v 21 सै येढ़ा सुणी ने सवेर हुन्दे ई मन्दरा च जाई ने उपदेश देणे लगे।
\p तां महायाजक कने तिसरे साथीयें आई ने महासभा जो कने इस्राएलियां रे सब पुरनियां जो कट्ठा कित्या, कने जेलखाने जो प्यादेयां जो बोली ने भेजया भई तिन्हां जो लयावा।
\v 22 पर प्यादेयां तेथी पूज्जी ने तिन्हां जो जेलखाने च नी पाया, कने हटी ने तिन्हां जो दसया,
\v 23 “अहें जेलखाने जो पूरे चक्कने हुई ने बन्द कित्तिरा था, होर पैहरे देणे औऴेयां जो बाहर दरवाजे पर खड़ी रेयां पाया; पर तां जे दरवाजे खोले, तां अन्दर कोई नी मिलया।"
\v 24 तां जे मन्दरा रे सरदार होर प्रधान याजकें ये गल्लां सुणियां, तां तिन्हां रे बारे च मत्तिया सोचा च पई गे भई तिन्हां जो क्या हुआ हुंगा!
\v 25 ताहलूं ई किन्नीये आई ने तिन्हां जो दसया, “देखा, तिन्हां जो जे तुहें जेलखाने च बन्द करीने रखी रा था, सै माह्णु मन्दरा च खड़ी ने लोकां जो उपदेश दये रां ये।”
\v 26 तां सरदारे, प्यादेयां ने सौगी जाई ने, तिन्हां जो ली आया, पर जबरजनाईया ने नी, कांभई सै लोकां ते डरां थे भई अहां परा पत्थर नी बाओ।
\p
\v 27 तिने तिन्हां जो लयाई ने महासभा रे सामने खड़ा करी तया तां महायाजके तिन्हां ते पुछया,
\v 28 “क्या अहें तुहां जो नी समझाई ने हुक्म नी दित्या था भई तुहें इस नौंवा ते उपदेश देहां देंदे? तां भी देखा, तुहें सारे यरुश्लेमा जो अपणे उपदेशा ते भरी तया होर तिस माह्णुये रा लहु अहांरे सिरा पर पाणा चाह्वांये।”
\v 29 तां पतरस कने होरीं प्रेरितें जवाब दित्या, “माह्णुआं रे हुक्मा ते बधीने परमेशरा रे हुक्मा जो मनणा अहांरा काम्म आ।
\v 30 अहांरे बापदादेयां रे परमेशरे जो ज्यूंदा कित्या, तिस्सो जे तुहें क्रुसा पर लटकाई ने मारी तया था।
\v 31 तिस्सो ई परमेशरे प्रभु कने उद्धार करने औऴा बणाई ने, अपणे सज्जे हत्था तका उच्चा करी तया, भई सै इस्राएलियां जो मन फेरने री ताकत होर पापां री माफी देओ।
\v 32 अहें इन्हां गल्लां रे गवाह ये होर तियां जे पवित्र आत्मा भी, तिस्सो जे परमेशरे तिसरा हुक्म मनणे औऴेयां जो दित्ती रा।”
\p
\v 33 येढ़ा सुणी ने सै फुखी गे, होर तिन्हां जो मारी देणा चाह्वां थे।
\v 34 पर गमलीएल नौंवा रा इक फरीसी सै जे व्यवस्थापक कने सबी लोकां च खरा था, कचेहरिया च खड़े हुई ने प्रेरितां जो थोड़िया देरा खातर बाहरा जो भेजणे रा हुक्म दित्या।
\v 35 तां तिने बोलया, “हे इस्राएलियो, तुहें जो किछ इन्हां माह्णुआं ने करना चाह्वां ये सोची-समझी ने करयों।
\v 36 कांभई इन्हां दिनां ते पैहले थियूदास ये बोलदा उठया, भई हऊं बी किछ हया; होर कोई चार सौ माह्णु तिसने सौगी चली पये, पर सै मारी दित्ता गया होर जितने लोक तिस्सो मन्नां थे, सब उरे-परे हुई ने खत्म हुई गे।
\v 37 तिसते बाद नौं लिखणे औऴे रे दिनां च यहूदा गलीली उठया, होर किछ लोक अपणे खा जो करी ले; सै बी खत्म हुई गया कने जितने लोक तिस्सो मन्नां थे, सब उरे-परे हुईगे।
\v 38 इस खातर हुण हऊं तुहां ने बोलां, इन्हां माह्णुआं ते दूर ई रह्वा कने इन्हां ने किछ काम्म नी रखा; कांभई जे ये धर्म या काम्म मानुआं खा ते हुंगे तां खत्म हुई जाणे;
\v 39 पर जे परमेशरा खा ते हये, तां तुहें इन्हां जो कदी मनी खत्म करी सकदे। किती येढ़ा नी हो भई तुहें परमेशरा ने बी लड़ने औऴे बणो।”
\p
\v 40 तां तिन्हें तिसरी गल्ल मन्नी ली; कने प्रेरितां जो सद्दी ने कुटूआया; होर ये हुक्म दई ने छड्डी तया भई यीशुये रे नौंवा ते फेरी कोई गल्ल देखां करदे।
\v 41 सै इस गल्ला ते खुश हुई ने महासभा रे सामणे ते चली गे, भई अहें तिसरे नौंवा खातर बदनाम हुणें जोगे तां ठहरे।
\v 42 सै रोज मन्दरा च कने घरें-घरें उपदेश देणे, कने इसा गल्ला रा सुसमाचार सुनाणे ते भई यीशु ई मसीह आ नी रूके।
\c 6
\s सात सैबकां रा चुणना
\p
\v 1 तिन्हां दिना च तां जे चेलेयां री संख्या बौहत बधणे लगी, तां युनानी भाषा बोलणे औऴे इब्रानी भाषा बोलणे औऴेयां पर कुड़कुड़ाने लगे, भई रोज किया सेवा च अहांरियां विधवां री देख-भाल नी हुंदी।
\v 2 तां तिन्हें बाहरें, चेलेयां री मण्डलिया जो अप्पु ला सद्दी ने बोलया, “ये ठीक नींआ भई अहें परमेशरा रा वचन छड्डी ने खवाणे-पयाणे री सेवा करो।
\v 3 इस खातर, हे भाईयो, अप्पु च ते सात खरे माह्णुआं जो सै जे पवित्र आत्मा कने बुध्दिया ने भरीरे हो, चुणी लवा, भई अहें तिन्हां जो ये काम दई दईये।
\v 4 पर अहां तां प्रार्थना च कने वचना रिया सेवा च लगी रेयां रेहणा।”
\v 5 ये गल्ल सारीया मण्डलिया जो खरी लगी, कने तिन्हें स्तिफनुस नौंवां रे इक्की माह्णुये जो सै विस्वास कने पवित्र आत्मा ने भरीरा था, कने फिलिप्पुस, कने प्रुखुरुस, कने नीकानोर, कने तीमोन, कने परमिनास, कने अन्ताकियावासी नीकुलाउस जो सै जे यहूदी मता च आई गरा था, चुणी लया।
\v 6 इन्हां जो प्रेरितां रे सामने खड़ा कित्या होर तिन्हें प्राथना करी ने इन्हां परा जो हाथ रखे।
\v 7 परमेशरा रा वचन फैलदा गया होर यरुश्लेमा च चेलेयां री गिणती बौहत बददी गई; होर याजकां रा इक बड्डा समाज इस मता जो मनणे औऴा हुई गया।
\s स्तिफनुसा री गिरफतारी
\p
\v 8 स्तिफनुस अनुग्रह कने सामर्था ते भरी ने लोकां च बड्डे-बड्डे काम्म कने नशाण दस्सां था।
\v 9 तां तिस आराधनालय च ते सै जे लिबिरतीनों कहलावां थी, होर कुरेनी कने सिकन्दरिया होर किलिकिया कने एशिया रे लोकां च ते कई आई ने स्तिफनुसा ने बैहस करने लगे।
\v 10 पर तिस ज्ञान कने तिसा आत्मा ने तिसने जे सै गल्लां करां था, सै साह्मणा नी करी सक्के।
\v 11 तां तिन्हें कईयां लोकां जो भड़काई कने बोलणे लगे, “अहें इस्सो मूसा कने परमेशरा रे वरोधा च निन्दा रियां गल्लां करदे सुणीरा।”
\v 12 कने लोकां होर प्राचीनां कने शास्त्रियां जो भड़काई ने तिस्सो पकड़ी ने महासभा च ली आये।
\v 13 होर झुठे गवाह खड़े कित्ते, तिन्हें जे ये बोलया, “ये माह्णु इस पवित्र जगह कने व्यवस्था रे वरोधा च बोलणा नी छड्दा।
\v 14 कांभई अहें तिस्सो येढ़ा बोलदे सुणीरा भई यीशु नासरी ये इसा जगह जो रुड़ाई देणा, कने तिन्हां रितियां जो बदली देणा सै जे मूसे अहां जो दित्ती रियां।”
\v 15 तां सबी लोकें सै जे सभा च बैठी रे थे, तिस परा जो नजरां कित्तीयां तां तिसरा मुँह स्वर्गदूतां साई देखया।
\c 7
\s स्तिफनुसा रा भाषण
\p
\v 1 तां महायाजके बोलया, “क्या ये गल्लां सच्च ईयां?”
\v 2 स्तिफनुसै बोलया, “हे भाईयो, कने पित्रो सुणा। अहांरा पिता अब्राहम हराना च बसणे ते पैहले मेसोपोटामिया च था; तिस्सो दर्शन दित्या,
\v 3 होर तिसने बोलया, ‘तू अपणे देश कने अपणे टबरा जो छड्डी ने निकल कने तिस देशा जो जा सै जे माह तिज्जो दसणा,’
\v 4 तां सै कसदियां रे देशा ते निकली ने हराना च बसी गया, तिसरे पिते रिया मौता ते बाद परमेशरे तिस्सो तेथी ते इस देशा च लयाई ने बसाया तेथी जे तुहें हुण रह्वाये,
\v 5 होर तिस्सो किछ मीरास नी पर पैर रखणे री बी जगह नी थी, पर प्रतिज्ञा कित्ती भई मांह ये देश तेरते बाद तेरे वंशा रे हत्था करी देणा; येथी तका भई तिस वक्ता तिसरे कोई पुत्र नी था।
\v 6 होर परमेशरे येढ़ा बोलया, ‘तेरी औऴादा रे लोकां पराये देशा च प्रदेशी हुई ने रेहणा, होर तिन्हां इन्हां जो दास बनाणा होर चार सौ सालां तका दु:ख देणा।’
\v 7 फेरी परमेशरे बोलया, ‘तिसा जातिया रे तिन्हां दास हुणा, तिन्हां जो माह सजा देणी, होर इसते बाद तिन्हां निकली ने इसा जगहा मेरी सेवा करनी।’
\v 8 होर तिने तिन्हां ने खतने री वाचा बन्ही; कने इसी दशा च इसहाक तिसते पैदा हुआ कने अठवें दिन तिसरा खतना कित्या ; होर इसहाका ते याकूब कने याकूबा ते बारह कुलपति पैदा हुये।
\p
\v 9 कुलपतियें यूसुफा ते डाह करी ने तिस्सो मिस्र देश जाणे औऴेयां रे हत्था बेचीत्या। पर परमेशर तिसने सौगी था,
\v 10 होर तिस्सो तिसरे सबीं दुखा ते छुड़ाई ने मिस्र रे राजा फिरौना रियां नजरां च अनुग्रह कने बुध्दि दित्ती, होर तिने तिस्सो मिस्र पर होर अपणे सारे घरा पर हाकम बणाया।
\v 11 तां मिस्र होर कनान रे सारे देशा च अकाल पया; तिसते मते दुख हुये, होर अहां रे बापदा देयां जो पैहली बार भेजया।
\v 12 पर याकुबे येढ़ा सुणी ने भई मिस्र च अनाज आ, अहां रे बापदादेयां जो पहली बार भेजया।
\v 13 दुज्जी बार यूसुफे अप्पु जो अपणे भाईयां पर प्रगट करी तया होर यूसुफा री जाति फिरौना जो पता लगी गई।
\v 14 तां यूसुफे अपणे पिता याकूब होर अपणे सारे घराने जो, सै जे पच्हतर आदमी थे, सद्दी लया।
\v 15 तां याकूब मिस्र च गया; होर तेथी सै कने अहां रे बापदादे मरीगे।
\v 16 तिन्हां रियां लाशां शकेमा च पुजाई ने तिसा कब्रा च रखी तियां, तिसा जे अब्राहमे चाँदीये रे सिक्के दई ने शकेमा च हमोरा रियां सन्तानां ते मूल लया था।
\p
\v 17 “पर तां जे तिसा प्रतिज्ञा रे पुरे हुणे रा बगत नेड़े आया सै जे परमेशरे अब्राहमा ने कित्ती थी, तां मिस्रा च सै लोक बह्दी ने बौहत हुई गे।
\v 18 तां मिस्रा च दुजा राजा हुआ सै जे युसुफा जो नी जाणदा था।
\v 19 तिने अहां री जातिया ने चालाकी करी ने अहां रे बापदादेयां सौगी येथी तका बुरा वयोहार कित्या, भई तिन्हां जो अपणे बालकां जो सट्टणा पया, भई सै ज्यूंदे नी रओ।
\v 20 तिस बगत मूसा जम्या। सै परमेशरा री नजरां च मता सुन्दर था। सै तिन्नां महीनेयां तका अपणे पिते रे घरा च पलेया।
\v 21 तां जे तिस्सो सट्टी तया तां फिरौना रिये मुन्नीये तिस्सो चकी लया, कने अपणा पुत्र बणाई ने पालेया।
\v 22 मूसा जो मिस्रियां री सारी विद्या पढ़ाई गई, कने सै वचन होर कर्म दूईं च सामर्थी था,
\p
\v 23 तां जे सै चालियां सालां रा हुआ, तां तिसरे मना च आया भई हऊं अपणे इस्राएलियां भाईयां ने मिलूं।
\v 24 तिने इक्की माह्णुये पर गलत हूंदा देखी ने तिस्सो वचाया, होर मिस्रिये जो मारी ने तिसरा बदला लेया।
\v 25 तिने सोचया भई तिसरे भाईयां ये समझणा भई परमेशरा तिसरे हत्था ते तिन्हां रा उद्धार करना, पर तिन्हें नीं समझेया।
\v 26 दुजे दिन तां जे सै अप्पु बाटियें लड़या रां थे, तां सै तिन्नु चीयें जाये रां था; कने येढ़ा बोली तिन्हां जो मेल करने खातर तिन्हां जो समझाया, ‘हे माह्णुओ, तुहें तां भाई-भाई ये, इक्की दुजे पर कैं अन्याय करां ये।’
\v 27 पर सै जे अपणे पड़ोसिये पर अन्याय करया रां था, तिने तिस्सो येढ़ा बोली ने रोकी तया, ‘तिज्जो अहां पर हाकम कने न्यायी किने बणाया?’
\v 28 क्या तियां जे तैं कल मिस्रिये जो मारया मिन्जो बी मारना चाह्वां?’
\v 29 ये गल्ल सुणी ने मूसा नठेया कने मिद्यान देशा च परदेशी हुई ने रेहणे लगया, होर तेथी तिसरे दो बालक जम्मे।
\p
\v 30 “तां जे पूरे चाली साल बीत्ती गे तां इक्की स्वर्गदूते सीनै पहाड़ा रे जंगला च तिस्सो बल्लदिया झाड़िया रिया लैटा च दर्शन दित्या।
\v 31 मूसा जो ये दर्शन देक्खी ने रेहानी हुई, होर तां जे देखणे खातर सै नेड़े गया तां प्रभुये री ये आवाज आई,
\v 32 ‘हऊं तेरे बापदादेयां, अब्राहम, इसहाक कने याकूबा रा परमेशर आ,’ तां मूसा कम्बी गया, येथी तका भई तिस्सो देखणे री हिम्मत नी रई।
\v 33 तां जे प्रभु तिसने बोलया, ‘अपणे पैरां ते जुते खोली दे, कांभई तिसा जगह जे तु खड़ी रा, सै पवित्र धरती ई।
\v 34 मैं सच-मुच अपणे लोकां री सै जे मिस्र च ये बुरिया दशा जो देखी रा; कने तिन्हां रा रोणा सुणी रा; इस खातर तिन्हां जो छुड़ाणे खातर आई रा। हुण आओ, मांह तिज्जो मिस्र च भेजणा।’
\p
\v 35 “तिस मूसा जो जे तिने येढ़ा बोली ने ना करी ती थी, ‘तिज्जो किने अहां पर हाकम कने न्यायी बणाई रा?’ तिस्सो ई परमेशरे हाकम कने छुड़ाणे औऴा बणाई ने, तिस स्वर्गदुता ते तिने जे झाड़िया च दर्शन दित्या था, भेजया।
\v 36 येई आदमी मिस्र होर लाल समुद्र होर जंगला च चाली सालां तका नोखे काम्म कने नशाणियां दस्सी-दस्सी ने तिन्हां जो तेथी ते ली आया।
\v 37 ये सैई मूसा आ, तिने जे इस्राएलियां ने बोलया, ‘परमेशरा तुहांरे भाईयां च ते तुहां खातर मेरे साई इक भविष्यचक्ता बनाणां।’
\v 38 ये सैई आ, तिने जे जंगला च कलिसिया रे बीच तिस स्वर्गदुता ने सौगी सीनै पहाड़ा पर तिसने गल्लां कितियां होर अहांरे बाप-दादेयां ने सौगी था, तिस्सो ई ज्यूंदे वचन मिले भई अहां तका जो पुजाओ।
\v 39 पर अहां रे बाप दादेयां तिसरी मनणी नी चाई, पर तिस्सो हटाई ने अपणा मन मिस्रा खा फेरील्या,
\v 40 कने हारुना ने बोलया, ‘अहां खातर येढ़ा देवता बना, सै जे अहांरे अग्गे-अग्गे चलो, कांभई ये मूसा सै जे अहां जो मिस्र देशा ते नकाली ने ली आया, अहें नी जाणदे तिस्सो क्या हुआ?’
\v 41 तिन्नां दिनां च तिन्हें इक बछड़े री मूर्त बणाई ने तिसरे अग्गे बऴी चढ़ाई, कने अपणे हत्थां रे काम्मा च मगन हुणे लगे।
\v 42 इस खातर परमेशरे अपणा मुँह तिन्हां ते फेरी ने तिन्हां जो छड़ीत्या, भई अकाश रे गणां जो पुज्जो, तेढ़ा जे भविष्यवक्तयां रिया कताबा च लिखीरा,
\q1 ‘हे इस्राएला रे घराने क्या तुहें जंगला च चाली सालां तका
\q2 पशु बली कने अन्न बली मिन्जो ई चढ़ांदे रये?
\q1
\v 43 तुहें मोलेक के रिफान देवता रे तारे जो लई ने फिरां थे,
\q2 मतलब तिन्हां मुर्तियां जो तिन्हां जो जे तुहें मत्था टेकणे खातर बणाई रा था।
\q1 इस खातर मांह तुहां जो बेबीलोना ते पार नई ने बसाणा।’
\p
\v 44 “साक्सि रा तम्बु जंगला च अहांरे बाप दादेयां रे बिच था, तेढ़ा जे तिने ठहराईरा था तिने जे मूसा ने बोलया, “ सै आकार जे तैं देखी रा, तिसरे मताबक इस्सो बणायां।’
\v 45 तिस तम्बुये जो अहांरे बाप दादेयां पुराणे बक्ता ते आई ने यहोशुये सौगी येथी ली आये; तिस वक्ता भई तिन्हें तिन्हां अन्यजातियां पर अधिकार पाया, तिन्हां जो जे परमेशरे अहांरे बापदादेयां रे सामणे ते कड्डीत्या, कने सै तम्बु दाऊदा रे वक्ता तका रैया।
\v 46 तिस पर परमेशरे अनुग्रह कित्या; इस खातर तिने विनती कित्ती भई सै याकूब रे परमेशरा खातर रैहणे री जगह बणाई सक्को
\v 47 पर सुलैमाने तिसरे खातर घर बणाया।
\v 48 पर परम् प्रधान हत्था रे बणाई रे घरा च नी रेंहदा, तेढ़ा जे भविष्यवक्तें बोली रा,
\q1
\v 49 ‘प्रभु बोलां, स्वर्ग मेरा सिंहासण कने धरती मेरे पैर रखणे री चौकी।
\q2 मेरे खातर तुहां केढ़ा जेया घर बनाणां? कने मेरे अराम करने री कुण जेई जगह हुंगी?
\q1
\v 50 क्या ये सब चीजां मेरे हत्था री बणाई रियां नीं आ?’
\q1
\v 51 “हे जिद्दी होर मना कने कन्नां रे बिना खतने औऴे लोको, तुहें सदा पवित्र आत्मा रा बरोध करांये। तेढ़ा जे तुहां रे बापदादे करां थे, तेढ़ा ई तुहें भी करांये।
\v 52 भविष्वक्तावां च ते किसो तुहां रे बापदादेयां नी सताया? तिन्हें तिस धर्मिये रे औणे रा पुराणे बक्ता ते सन्देश देणे औऴेयां जो मारी तया; होर हुंण तुहें भी तिसरे पकड़वाणे औऴे कने मारने औऴे बणे।
\v 53 तुहें स्वर्गदुतां ते बणाई री व्यवस्था तां पाई, पर तिसारा पालन नी कित्या।”
\s स्तिफनुसा पर पथराव
\p
\v 54 ये गल्लां सुणी ने सै फुक्खीगे कने तिस परा दन्द किरड़णे लगे।
\v 55 पर तिने पवित्र आत्मा ते परिपूर्ण हुई ने स्वर्गा खा देखया होर परमेशरा री महिमा जो कने यीशुये जो खबिया खा खड़िरे देख्या,
\v 56 कने बोलया, “देखा, हऊं स्वर्गा जो खुली रा, कने माह्णुये रे पुत्रा जो परमेशरा रे सज्जे पासै खा खड़ी रा देख्या रां।”
\v 57 तां तिन्हें बड़िया आवाज़ा च रड़ाई ने कान बन्द करी ले, कने सारे ई तिस परा जो मारने पई गे;
\v 58 होर तिस जो नगरा ते बाहर नकाली ने तिस परा जो पत्थर मारने लगे। गवाहें अपणे कपड़े शाऊल नौंवा रे इक जवाना रे पैरां ले तुआरी ने रखी ते।
\v 59 सै स्तिफनुसा पर पत्थर मारदे रये, कने सै येढ़ा बोली ने प्राथना करदा रेआ, “हे प्रभु यीशु, मेरी आत्मा जो लई ले।”
\v 60 फेरी गोडे टेकी ने उचीया आवाजा च गलाया, “हे प्रभु, ये पाप इन्हां पराजो मत लांदा।” कने येढ़ा बोली ने सै सई गया।
\c 8
\s कलीसिया पर अत्याचार
\p
\v 1 शाऊल तिसरे मारने च सहमत था। तिस यरूशलेमा री कलीसिया पर बड़ा सताव शुरु हुआ कने प्रेरितां जो छड्डी ने सब यहूदिया कने सामरिया देशां च नह्ठी ने बिखरी गे।
\v 2 किछ भक्तें स्तिफनुसा जो कब्रा च रखेया कने तिसरे खातर बौहत रोये कने दुख मनाया।
\v 3 शाऊल कलीसिया जो उजाड़े रां था; कने घरे-घरे गुस्सी ने जनाना कने मरदां जो घसीटी-घसीटी ने जेल खाने च पावां था।
\s सामरिया च फिलिप्पुसा रा प्रचार
\p
\v 4 सै जे उरे-परे हुई गरे थे, सै सुसमाचार सुणांदे रहे;
\v 5 होर फिलिप्पुस सामरिया नगरा च जाई ने लोकां जो मसीह रा प्रचार करने लगेया।
\v 6 सै जे गल्लां फिलिप्पुसै बोलीयां लोकें तिन्हां जो सुणी ने कने सै जे नसाणियां सै दस्सां था तिन्हां जो देखी-देखी ने, इक चित हुई ने मन लगाया।
\v 7 कांभई गन्दियां आत्मां मत्तेयां च ते बडिया आवाजा च रड़ांदियां निकली गईयां, कने बौहत लकवे रे रोगी होर लंगड़े भी ठीक हुये;
\v 8 कने तिस नगरा च बड़ी खुशी छाई गई।
\s जादूगर शमौन
\p
\v 9 इसते पैहले तिस नगरा च शमौन नौंवा रा इक माह्णु था, सै जे जादु-टोणा करी ने सामरिया रे लोकां जो हैरान करी ने अप्पु जो इक बड्डा आदमी दस्सां था।
\v 10 छोटेयां ते बड्डेयां तका सब तिसरा आदर करी ने बोलां थे, “ये माह्णु परमेशरा री सै ताकत ई तिसॉ जे महान बोलांये।”
\v 11 तिने बौहतीं दिनां ते तिन्हां जो अपणे जादुये रे काम्मां ते रेहान कित्तीरा था, इस खातर सै तिस्सो बौहत मन्नां थे।
\v 12 पर तां जे तिने फिलिप्पुसा रा विस्वास कित्या सै जे परमेशरा रे राज्जा कने यीशुये रे नौंवा रा सुसमाचार सुणावां था तां लोक, क्या मरद, क्या जनानां बपतिस्मा लेणे लगे।
\v 13 तां शमौने अपणे आप बी कित्या होर बपतिस्मा लई ने फिलिप्पुसा ने सौगी रैहणे लगया। सै नशाणियां कने बड़े-बड़े सामर्था रे काम हुंदे देखी ने रेहान हुआं था।
\s सामरिया च पतरस कने यूहन्ना
\p
\v 14 तां जे प्रेरितें सै जे यरूशलेमा च थे, सुणया भई सामरियें परमेशरा रा वचन मन्नी लई रा तां पतरस कने यूहन्ना जो तिन्हां ला जो भेजया।
\v 15 तिन्हें जाई ने तिन्हां जो खातर प्राथना कित्ती भई पवित्र आत्मा पाओ।
\v 16 कांभई पवित्र आत्मा हुणा तका तिन्हां च ते किसी परा मनी उतरया था; तिने तां सिर्फ प्रभु यीशुये रे नौंवा च बपतिस्मा लई रा था।
\v 17 तां तिन्हें तिन्हां जो परा हात्थ रखे कने तिन्हें पवित्र आत्मा पाया।
\v 18 तां जे शमौने देखया भई प्रेरितां रे हाथ रखणे ते पवित्र आत्मा मिलां, तां तिन्हां ला जो पईसै लयाई ने बोलया,
\v 19 “ये अधिकार मिन्जो भी देवा भई जिस किसी पर हाथ रखुं तिस्सो पवित्र आत्मा मिली जाओ।”
\v 20 पतरसे तिसने बोलया, “तेरे पैसे तेरे सौगी नाश हुई जाओ, कांभई तैं परमेशरा रा दान पैसेयां च खरीदणे रा बचार कित्या।
\v 21 इसा गल्ला च ना तेरा हिस्सा आ ना मतलब आ; कांभई तेरा मन परमेशरा रे अग्गे सिधा नींआ।
\v 22 इस खातर अपणिया इसा बुराईया ते मन फिराई ने प्रभुये ले प्राथना कर, हुई सकां भई तेरे मना रा बचार माफ कित्या जाओ।
\v 23 कांभई हऊं देख्या रां भई तु पित्ता साई कऊड़ा आ कने अधर्मा रे बन्धना च पई रा।”
\v 24 शमौने जवाब दित्या, “तुहें मेरे खातर प्रभुये ले प्राथना करा भई सै जे गल्लां तुहें बोलियां, तिन्हां च ते कोई भी मेरे परा नी पओ।”
\p
\v 25 इस खातर सै गवाई दई ने कने प्रभुये रा वचन सुणाई ने यरूशलेमा जो वापस हुये, कने सामरिया रे मत्तेयां गांवां च सुसमाचार सुणांदे गये।
\s फिलिप्पुस कने कूश देशा रा अधिकारी
\p
\v 26 फेरी प्रभुये रे इक्की स्वर्गदुते फिलीप्पुसा ने बोलया, “उठ कने दखणा खा रे तिस रस्ते परा जो जा, सै जे यरूशलेमा ते गाजा जो जावां।”
\v 27 सै उठी ने चली पया, कने देखो, कूश देशा रा इक माह्णु आया रां था सै जे खोजा कने कूशियां री राणी कन्दाके रा मन्त्री कने खजान्ची था। सै आराधना करने जो यरूशलेमा च आया था।
\v 28 सै अपणे रथां पर बैठी रा था, कने यशायाह भविष्वक्ता री कताब पढ़दा वापस हुया रां था।
\v 29 तां आत्मे फिलिप्पुसा ने बोलया, “नेड़े जाई ने इस रथा ने सौगी-सौगी चल्ल।”
\v 30 फिलिप्पुस तिस खा दौड़ेया कने तिस्सो यशायाह भविष्वक्ता री कताब पढ़दे सुणया, कने पुछया, “तु जो किछ पढ़ेया रा क्या इस्सो समझां बी आ?”
\v 31 तिने बोलया, “तदुआं तका जे मिन्जो कोई नी समझाओ तां मांह कियां समझणा?” कने तिने फिलीप्पुसा ने विनती कित्ती भई सै रथा पर तिसने सौगी बैठो।
\v 32 पवित्र शास्त्रा रा सै अध्याय जे सै पढ़या रां था, सै ये था :
\q1 “सै भेड़ां साई बडहोणे जो पुजाया गया,
\q2 कने तियां जे भेड्डा रा बच्चा अपणी ऊन कड्डणे औऴेयां रे सामणे चुप-चाप रवाँ,
\q1 तियां ई तिने भी अपणा मुंह नी खोलया।
\q1
\v 33 तिसरे दीन हुणे पर बी तिसरा न्याय नी हुई सक्कया।
\q2 तिसरे वक्ता रे लोकां रा हिसाब कुण दई सक्कां? कांभई धरतिया ते तिसरा प्राण चकोई जावां।”
\p
\v 34 इत पर खोजे फिलिप्पुसा ते पुछया, “हऊं तेरले विनती करां ये दस भई भविष्वक्ता येढ़ा किसरे बारे च बोलया रां, अपणे या किसी होरसी रे बारे च?”
\v 35 तां फिलिप्पुसे अपणा मुंह खोलया कने इस शास्त्रा ते शुरू करी ने तिस्सो यीशु मसीह रा सुसमाचार सुणाया।
\v 36 रस्ते च चलदे-चलदे सै इक्की पाणिये रिया जगहा पुज्जी गे। तां खोजे बोलया, “देख येथी पाणी आ, हुण मिन्जो बपतिस्मा लेणे च क्या रोक ई।”
\v 37 फिलिप्पुसै बोलया, “जे तु सारे मना ते विस्वास करो तां लई सकां।” तिने जवाब दित्या हऊं विस्वास करां भई यीशु मसीह परमेशरा रा पुत्र आ।”
\v 38 तां तिने रथ खड़ा करने रा हुक्म दित्या, कने फिलिप्पुस कने खोजा दोनो पाणिये च उतरी गे, कने तिने खोजे जो बपतिस्मा दित्या।
\v 39 तां जे सै पाणिये च ते निकली ने उपर आये, तां प्रभुये रा आत्मा फिलिप्पुसा जो चक्की ने लई गया, कने खोजे तिस्सो फेरी नी देख्या होर खुशी मनांदा अपणे रस्ते च चली गया।
\v 40 फिलिप्पुस अशदोदा च आई निकलया, होर तदुआं तका जे कैसरिया च नी पुजया, तदुआं तका नगर-नगर सुसमाचार सुणांदा गया।
\c 9
\s शाऊला रे मना रा बदलना
\r (प्रेरितां 22:6-16;26:12-18)
\p
\v 1 शाऊल सै जे येबां तका प्रभुये रे चेलेयां जो धमकाणे कने मारने रिया धुना च था, महाजका ला गया
\v 2 कने दमिशक रे आराधनालयां रे नौंवा पर इस मतलबा रियां चिट्ठियां बुणुवाईयां भई क्या मर्द क्या जनाना, तिन्हां जो जे सै इस पथा पर पाओ तिन्हां जो बन्ही ने यरूशलेमा जो ली आओ।
\v 3 पर चलदे-चलदे तां जे सै दमिशक रे नेड़े पुज्जया, तां इकदम आकाश ते चऊं पासैयां लोऐ चमकी,
\v 4 कने सै धरतिया पर पई गया होर ये आवाज सुणी, “हे शाऊल, तु मिन्जो कैं सतावां?”
\v 5 तिने पुछया, “हे प्रभु, तु कुण आ?” तिने बोलया, “हऊं यीशु आ, तिस्सो जे तु सतावां।
\v 6 पर हुण उठी ने नगरा च जा, कने जो किछ तु करना सै तिज्जो दसया जाणा।”
\v 7 सै माह्णु जे तिसने सौगी थे, सै रेहान हुये; कांभई आवाज तां सुणां थे पर किसी जो देखदे नी थे।
\v 8 तां शाऊल धरतिया परा ते उठया, पर तां जे आक्खीं खोलियां तां तिस्सो किछ भी नी दुस्सया, होर सै तिसरा हाथ पकड़ी ने दमिश्का जो लई गे।
\v 9 सै तिन्नां दिनां तका ना देक्खी सकया, कने ना किछ खादया होर ना पितया।
\p
\v 10 दमिश्का च हनन्याह नौंवा रा इक चेला था तिसने प्रभुये दर्शना च बोलया, “हे हनन्याह!” तिने बोलया, “हां प्रभु।”
\v 11 तां प्रभुये तिसने बोलया, “उठीने तिसा गलीया च जा तिसा जे ‘सीधी’ बोलांये, कने यहूदा रे घरा च शाऊल नौंवा रा इक तरसुसा रा रहणे औऴा आ तिसरे बारे च पुछ; कांभई देख सै प्राथना करय रां,
\v 12 कने तिने हनन्याह नौंवा रे इक्की माह्णुये जो अन्दर आऊंदे कने अपणे ऊपर हाथ रखदे देखी रा; इस खातर भई फेरी भी देखणे लगी जाओ।”
\v 13 हनन्याह ये जवाब दित्या, “हे प्रभु, मैं इस माह्णुये रे बारे च बौहतीं ते सुणी रा भई इने यरूशलेमा च तेरे पवित्र लोकां ने सौगी बड़ी-बड़ी बुराईयां किती रियां;
\v 14 कने येथी भी इस्सो प्रधान याजकां रिया तरफा ते अधिकार मिली रा भई जो लोक तेरे नौं लेयांये तिन्हां सबनी जो बन्ही लो।”
\v 15 पर प्रभुये तिसने बोलया, “तु चली जा; कांभई सै तां अन्यजातियां कने राजेयां कने इस्राएलियां रे सामणे मेरा नौं परगट करने खातर मेरा चुणीरा पात्र आ।
\v 16 कने मांह तिस्सो दसणा भई मेरे नौंवा खातर तिस्सो केड़े-केड़े दुःख भुगतणे पऊणे।”
\v 17 तां हनन्याह उठी ने तिस घरा च गया भई तिस पर अपणा हाथ रखो कने बोलया, “हे भाई शाऊल, प्रभु, मतलब यीशु, सै जे तिस रस्ते च, तिसते जे तु आया तिज्जो दुस्सया था, तिने ई मिन्जो भेजी रा भई तु फेरी भीं देखणे लगो कने पवित्र आत्मा ते पूरा भरी जाओ।”
\v 18 होर ताहलूं ई तिसरे आखीं ते छिलके जे पये कने सै देखणे लगया, होर उठी ने बपतिस्मा लया;
\v 19 फेरी रोटी खाई ने ताकत मिली,
\s दमिश्क च शाऊला रा प्रचार
\p सै कईयां दिनां तका तिन्हां चेलेयां ने सौगी रेया सै जे दमिश्का च थे
\v 20 होर सै तदीं आराधनालय च यीशुये रा प्रचार करने लगया भई सै परमेशरा रा पुत्र आ।
\v 21 सब सुणने औऴे हेरान हुई ने बोलणे लगे, “क्या ये सैई आदमिया सै जे यरूशलेमा च तिन्हां जो सै जे इस नौंवा जो लंवां थे, नष्ट करां था; होर येथी भी इस खातर आया था भई तिन्हां जो बन्ही ने प्रधान याजकां ला लई जाओ?”
\v 22 पर शाऊल होर बी सामर्थी हूंदा गया इसा गल्ला रा प्रमाण दई-दई ने भई मसीह येई आ, दमिश्का रे रेहणे औऴे यहूदियां रा मुंह बन्द करदा रैया।
\v 23 तां जे बौहत दिन बित्ती गे, तां यहूदियें मिली ने तिस्सो मारने रा षडयन्त्र रचया।
\v 24 पर तिन्हां रिया योजना रा पता शाऊला जो लगी गया। सै तां तिस्सो मारने खातर रात-दिन फाटकां पर घात लाई ने लगी रे रह्वां थे।
\v 25 पर राती जो तिसरे चेलेयां तिस्सो टोकरे च बठाली ने, कने शहरपनाह परा ते लटकाई ने तुआरी तया।
\s यरूशलेम च शाऊल
\p
\v 26 यरूशलेमा च पुज्जी ने तिन्हें चेलेयां ने मिलणे रा जतन कित्या; पर सब तिसते डरां थे, कांभई तिन्हां जो विस्वास हुंदा था, भई सै भी चेला आ।
\v 27 पर बरनबासे तिस्सो अप्पु सौगी प्रेरितां ला नई ने तिन्हां जो दसया भई इने कियां-कियां रस्ते च प्रभुये जो देखया, कने तिने इसने गल्लां कितियां; फेरी दमिश्का च इने केड़िया हिम्मता ने यीशुये रे नौंवा रा प्रचार कित्या।
\v 28 सै तिन्हां सौगी यरूशलेमा च औन्दा-जान्दा रेह्या
\v 29 कने निधड़क हुई ने प्रभुये रे नौंवा रा प्रचार करां था; होर युनानी भाषा बोलणे औऴे यहूदियां ने सौगी गल्ल-बात कने बाद-बवाद करां था; पर सै तिस्सो मारने रा जतन करने लगे।
\v 30 ये जाणी ने भाई तिस्सो कैसरिया जो ली आये, कने तरसुस जो भेजीत्या।
\p
\v 31 इयां सारे यहूदिया, कने गलीला, कने सामरिया री कलीसिया जो चैन कने तिन्हां री तरक्की हुई गी; कने सै प्रभुये रे डरा कने पवित्र आत्मा रे शान्तिया च चलदी कने बह्ददी गई।
\s लुद्दा कने याफा च पतरस
\p
\v 32 फेरी येढ़ा हुआ भई पतरस कईयां जगहां चियें जान्दा-जान्दा, तिन्हां पवित्र लोकां ले बी पुज्जया सै जे लुदया च रह्वां थे।
\v 33 तेथी तिस्सो एनियास नौंवा रा इक माह्णु मिलया सै जे लकवे रा रोगी था, कने अट्ठां सालां ते मंजे पईरा था।
\v 34 पतरसे तिस्सो बोलया, “हे एनियास! यीशु मसीह तिज्जो ठीक करां। उठ, अपणे बिस्तरे बछा।” तां सै झटपट उठी ने खड़ा हुई गया।
\v 35 तां लुद्या कने शारोन रे सब्बीं रेहणे औऴेयां तिस्सो देख्या कने प्रभुये खा जो फरी गे।
\p
\v 36 याफा च तबीता मतलब दोरकास नौंवा री इक विस्वासी जनाना रह्वां थी। सै बौहत भले-भले काम्म कने दान करां थी।
\v 37 तिन्हां दिनां च सै बमार हुई ने मरी गई; कने तिन्हें तिसा जो नुहाई ने भीतरा च रखी तया।
\v 38 इस खातर भई लुद्या याफा रे नेड़े था, चेलेयां येढ़ा सुणी ने भई पतरस ता तेथी ई हाया, दो माह्णु भेजी ने तिसने विनती किती, अहां ले औणे खातर देर मत करदा।”
\v 39 तां पतरस उठी ने तिन्हां सौगी चली गया, कने तां जे तेथी पुजया तां सै तिस्सो तेथी लई गे। सब विधवें रोन्दीयें-रोन्दीयें तिसले खड़ीने, सै कुरते कने कपड़े जे दोरकासे तिन्हां ने सौगी रैंहदे बणाई रे थे, दसणे लगियां।
\v 40 तां पतरसे सबीं जो बाहर कड्डी तया, कने गोडेयां टेकी ने प्राथना कित्ती कने लाशा खा देखी ने बोलया, “हे तबीता, उठ।”तां तिसे अपणिया आक्खीं खोली तियां; कने पतरसा खा देखी ने उठी ने बैठी गी।
\v 41 तिने हत्था रे सहारे ने तिसा जो ठुआलेया, कने पवित्र लोकें होर विधवां जो सद्दी ने तिसा जो ज्यूंदा दस्सी तया।
\v 42 पर ये गल्ल सारे याफा च फैली गई; कने बौहतीं प्रभुये पर विस्वास कित्या।
\v 43 होर पतरस याफा च शमौन नौंवा रे किसी चमेड़े रे काम्म करने औऴे रे घरा बौहत दिन रहया।
\c 10
\s कुरनेलियुस रा पतरसा जो सदणा
\p
\v 1 कैसरिया च कुरनेलियुस नौंवा रा इक माह्णु था, सै जे इतालियानी नौंवा रिया पलटना रा सुबेदार था।
\v 2 सै भक्त था, कने अपणे सारे घराने समेत परमेशरा ते डरां था, कने यहूदी लोकां जो बौहत दान कने लगातार परमेशरा ने प्राथना करां था।
\v 3 तिने दिना रिया तिज्जिया घड़िया दर्शना च साफ-साफ देखया भई परमेशरा रा इक स्वर्गदूत अन्दरा आया कने बोलया, “हे कुरनेलियुस!”
\v 4 तिने तिस्सो बोलया, “तेरी प्राथना कने तेरे दान यादा खातर परमेशरा रे सामणे पुज्जी रे;
\v 5 कने हुण याफा च माह्णु भेजी ने शमौना जो, सै जे पतरस आ, सद्दी ले।
\v 6 सै शमौन, चमड़े रा काम्म करने औऴे रे घरा परौणा, तिसरा घर समुद्रा रे कण्डे आ।”
\v 7 तां जे सै स्वर्गदूत तिने जे तिसने गल्लां कितियां थियां चली गया, तां तिने दो सेवक, कने सै जे सपाई तिसरे सामणे खा थे तिन्हां च ते इक भक्त सपाईये जो सदया,
\v 8 कने तिन्हां जो सब गल्लां दस्सी ने याफा जो भेजया।
\s पतरसा रा दर्शण
\p
\v 9 दुजे दिन सै चलदे-चलदे नगरा रे नेड़े पुज्जे, तां दपैहर के बगता पतरस लग प्राथना करने जो गया।
\v 10 तिस्सो भुख लगी कने किछ खाणा चावां था, तां जे सै तैयार करया रां थे तां सै बेसुध हुई गया;
\v 11 कने तिने देखया, भई आकाश खुली गया’ कने इक बर्तन बड्डिया चादरा साई चऊं पासैयां ते लटकदा-लटकदा, धरतिया खा उतरेया रां।
\v 12 तिस च जे धरतिया रे सबी प्रकारां रे चऊं पैरां औऴे कने रेंगणे औऴे जन्तु कने आकाशा रे पछी थे।
\v 13 तिस्सो इक येढ़ी अवाज सुणी, “हे पतरस उठ, मार कने खा।”
\v 14 पर पतरसे बोलया, “नईं प्रभु, येढ़ा नीं हुई सकदा; कांभई मैं कदी भी कोई अपवित्र या अशुद्ध चीज नी खाह्दी री।”
\v 15 फेरी दुजी बारी तिस्सो तेढ़ा ई सुणेया, “जो किछ परमेशरे शुद्ध बणाई रा, तिस्सो तु अशुद्ध मत बोलदा।”
\v 16 तिन बार येढ़ा ई हुआ; तां ताह्लु ई सै बर्तन आकाशा परा चकोई गया।
\p
\v 17 तां पतरस अपणे मना च परेशानिया च था, भई इस दर्शना जो सै जे मैं देक्खी रा क्या मतलब हुई सकां तां देखो, सै माह्णु तिन्हां जो जे कुरनेलियुसे भेजी रा था, शमौना रे घरा रा पता लाई ने दरवाजे पर आई ने खड़ी गे,
\v 18 कने हाक पाई ने पुछणे लगे, “क्या शमौन तिस्सो जे पतरस बोलांये, येथी परौणा आ?”
\v 19 पतरस सै जे तिस दर्शना रे बारे च सोचया रां था, भई पवित्र आत्मे तिस्सो बोलया “देख, तिन माह्णु तिज्जो टोलया रांये।
\v 20 इस खातर उठी ने थल्ले जा, कने निधड़क हुई ने तिन्हां सौगी जायां; कांभई मैं ई तिन्हां जो भेजी रा।”
\v 21 तां पतरसे थल्ले उतरी ने तिन्हां माह्णुआं ने बोलया, “देखा, तिस्सो जे तुहें टोलया रां ये, सै हऊं ई आ। तुहां रे औणे रा क्या मकसद आ?”
\v 22 तिने बोलया, “कुरनेलियुस सुबेदार सै जे परमेशरा ते डरने औऴा कने सारी यहूदी जाति कने खरे नौंवा औऴा माह्णु आ, तिने इक पवित्र स्वर्गदूता ते ये गल्लां पाई आ भई तिज्जो अपणे घरा सद्दी ने तेरते वचन सुणो।”
\v 23 तां तिने तिन्हां जो अन्दरा जो सद्दी ने तिन्हांरी सेवा किती।
\s कुरनेलियुस रे घरें पतरस
\p दुज्जे दिन तां जे सै तिन्हां सौगी गया, याफा रे भाईयां च ते बी कई तिसने सौगी चली गे।
\v 24 दुजे दिन सै कैसरिया पुज्जे कने कुरनेलियुस अपणे टबरा रेयां कने प्यारे मित्रा जो कठा करी ने तिन्हां जो नह्यालया रां था।
\v 25 तां जे पतरस अन्दरा जो आया रां था, तां कुरनेलियुस तिसने मिलया, कने तिसरे पैरां पर पई ने तिस्सो प्रणाम कित्या;
\v 26 पर पतरसे तिस्सो ठुआलिने बोलया, “खड़ा हो, हऊं भी तां इक माह्णु आ।”
\v 27 कने तिसने सौगी गल्ल बात करदा अन्दरा जो चली गया, कने मत्यां लोकां जो कट्ठेयां देखी ने
\v 28 तिन्हां ने बोलया, “तुहें जाणायें भई अन्यजातियां री संगति करना या तिन्हां ला जाणा यहूदियां खातर अधर्म आ, पर परमेशरे मिन्जो दस्या भई किसी माह्णुये जो अपवित्र या अशुद्ध नी बोलूं।
\v 29 इस खातर तां जे तुहें मिन्जो सदया तां बिना किछ बोले औणे री कित्ती। हुण हऊं पुछां भई मिन्जो किस कम्मा खातर सद्दी रा?”
\p
\v 30 कुरनेलियुसे बोलया, “इसा घड़िया, पुरे चार दिन हुये, हऊं अपणे घरा च तिज्जे पैहर प्राथना करया रां था; तां देखो, इक माह्णु चमकीले कपड़े पैहनी ने, मेरे सामणे आई ने खड़ा हुआ
\v 31 कने बोलणे लगया, ‘हे कुरनेलियुस, तेरी प्राथना सुणी लरी गई री कने तेरे दान परमेशरा रे सामणे याद कित्ते गई रे।
\v 32 इस खातर किसी जो याफा भेजी ने शमौना जो तिस्सो जे पतरस बोलांये, सद्दी ले। सै समुद्रा रे कनारे शमौन, चमड़े रा काम्म करने औऴे रे घरें परौणा।’
\v 33 तां मैं तेरे ला झट-पट लोक भेजे, होर तैं भला कित्या भई आई गया। हुण येथी अहें सब परमेशरा रे सामणे ये, भई जो किछ परमेशरे तेरने बोली रा तिस्सो सुणीये।”
\s पतरसा रा उपदेश
\p
\v 34 तां पतरसे बोलया हुण हऊं पक्का जाणी गया भई परमेशर किसी रा पक्ष नी करदा,
\v 35 पर हर जातिया च ते सै जे तिसते डरांये कने धर्मा रे काम्म करांये, सै तिस्सो खरे लगायें।
\v 36 सै जे वचन तिने इस्राएलियां ला भेजेया, तां जे तिने यीशु मसीह रे जरिये (सै जे सबीं रा प्रभु आ) शान्तिया रा सुसमाचार सुणाया,
\v 37 सै वचन तिस्सो जे तुहें जाणांये, सै जे यूहन्ना रे बपतिस्मे रे प्रचारा ते बाद गलीला ते शूरू हुई ने सारे यहूदिया च फैली गया :
\v 38 परमेशरे कियां-कियां यीशु नासरिये जो पवित्र आत्मा कने सामर्था ते अभिषेक कित्या; सै भलाई करदा कने सबीं जो सै जे शैताने सताई रे थे, खरा करदा फिरया, कांभई परमेशर तिसने सौगी था।
\v 39 अहें तिन्हां काम्मां रे गवाह ये; सै जे तिन्हें यहूदिया रे देशा कने यरूशलेमा च बी कित्ते, कने तिन्हें तिस्सो लकड़िया पर लटकाई ने मारी तया।
\v 40 तिस्सो परमेशरे तिज्जे दिन ज्यूंदा कित्या, कने प्रगट बी करी तरा;
\v 41 सबीं लोकां पर नी पर तिन्हां गवाहं पर तिन्हां जो जे परमेशरे पैहले ते चुणी लरा था, मतलब अहां परा तिने जे तिसने मूईरेयां च ते जी उठणे ते बाद खादेया-पीतया;
\v 42 कने तिने अहां जो हुक्म दित्या भई लोकां च प्रचार करा कने गवाही देवा भई ये सै ई आ तिस्सो जे परमेशरे ज्यूंदेयां रा कने मूईरेयां रे यां रा जज बणाई रा।
\v 43 तिसरी सब भविष्यवक्ता गवाई देवां ये भई जो कोई तिस पर विस्वास करगा, तिस्सो तिसरे नौंवा ते माफी मिलणी।”
\s अन्यजातियां पर पवित्र आत्मा उतरना
\p
\v 44 पतरस ये गल्लां बोलया ई रां था भई पवित्र आत्मा वचना रे सब सुणने औऴेयां परा उतरी गया।
\v 45 कने तितने जे खतना कित्तिरे विस्वासी पतरसा ने सौगी गईरे थे, सै सब रेहान हुये भई अन्यजातियां परा बी पवित्र आत्मा रा दान मिलया रां।
\v 46 कांभई तिन्हें तिन्हां जो लग-लग भाषा बोलदे कने परमेशरा री बड़याई करदे सुणेया। इत पर पतरसे बोलया,
\v 47 “क्या कोई पाणिये जो रोकी सक्कां भई इन्हां जो बपतिस्मा नी मिलो, तिन्हें जे अहां साई पवित्र आत्मा पाई रा?”
\v 48 कने तिने हुक्म दित्या भई तिन्हां जो यीशु मसीह रे नौंवा ते बपतिस्मा देवा। तां तिन्हें तिसने विनती कित्ती भई सै किछ दिन होर तिन्हां सौगी रओ।
\c 11
\s फतरसा रे जरिये अपणे कम्मां रा स्पष्टीकरण
\p
\v 1 फेरी प्रेरितें कने भाईयें सै जे यहूदिया च थे ये सुणया भई अन्य जातियें भी परमेशरा रा वचन मन्नी लरा।
\v 2 इस खातर तां जे पतरस यरूशलेमा जो आया, तां खतना कित्तीरे लोक तिसने बहस-बाज़ी करने लगे,
\v 3 तैं बिना खतना औऴे लोकां ले जाई ने तिन्हां ने कियां खादया।”
\v 4 तां पतरसे तिन्हां जो शुरु ते बारो-बरतिया बोली ने सुणाया :
\v 5 “हऊं याफा नगरा च प्राथना करया रां था, कने बेसुध हुई ने इक दर्शन देखया भई इक बर्तन बड्डिया चादरा साई चऊं कुणयां ते लटकाई रा, आकाशा ते उतरी ने मेरे ला आया।
\v 6 तां जे मैं तिस पर ध्यान कित्या, तां तिस च धरतिया रे चऊं खुरां औऴे कने जंगला रे पशु कने धरतिया पर रगड़ोई ने चलने औऴे जन्तु कने आकाशा रे पछी देखे;
\v 7 कने ये आवाज़ सुणी, ‘हे पतरस उठ, मार कने खा।’
\v 8 मैं बोलया, “नहीं प्रभु, नहीं; कांभई कोई अपवित्र कने अशुद्ध चीज़ मेरे मुंहा च कदी मनी गईरी।’
\v 9 इसरे जवाबा च आकाशा ते दुज्जी बार आवाज़ आई, ‘जो किछ परमेशरे शुद्ध बणाईरा, तिस्सो अशुद्ध मत बोलदा।’
\v 10 तिन बार येढ़ा ई हुआ; तां सब किछ आकाशा परा खंजोईग्या।
\v 11 कने देक्खो, ताह्लू ई तिन माह्णु सै जे कैसरिया ते मेरे ला भेज्जीरे थे, तिस घरा च तिस जे अहें थे, आई ने खड़ी गे।
\v 12 तां आत्मा ने मिन्जो तिन्हां ने बिणा शक किते जाणे जो बोलया, कने छे भाई बी मेरे सौगी-सौगी आये; कने अहें तिस माह्णुये रे घरा जो गये।
\v 13 तिने अहां जो दसया, भई तिने इक्की स्वर्गदूता जो अपणे घरा च खड़ीरा देखया तिने जे तिसने बोलया, ‘याफा च माह्णु भेजी ने शमौना जो तिस्सो जे पतरस बोलांये, सद्दी ले।
\v 14 तिस तुहां ने येढ़ियां गल्लां बोलणियां, तिन्हां ते जे तु कने तेरे सारे घराने जो मुक्ति मिलणी।’
\v 15 तां जे हऊं गल्लां करने लगया, तां पवित्र आत्मा तिन्हां परा तिसा ई रितिया ते तियां ई उतरया तियां जे शुरू च अहाँ परा उतरेया था।
\v 16 तां मिन्जो प्रभुये रा सै वचन याद आया; सै जे तिने बोलया, ‘यूहन्ने त पाणिये ने बपतिस्मा दित्या, पर तुहां जो पवित्र आत्मा ते बपतिस्मा मिलणा।’
\v 17 इस खातर तां जे परमेशरे तिन्हां जो बी सैई दान दित्या, सैजे अहां जो प्रभु यीशु मसीह पर विस्वास करने ते मिलया था; तां हऊं कुण था सै जे परमेशरा जो रोकी सकुं?”
\v 18 येढ़ा सुणी ने सै चुप रये, कने परमेशरा री बडयाई करी ने बोलणे लगे, “तां परमेशरे अन्य जतियां जो बी जीवना खातर मन फराणे रा दान दित्तिरा।”
\s अन्ताकिया री कलीसिया
\p
\v 19 सै लोक सै जे तिस दुःखा रे मारे सै जे स्तिफनुसा रिया वज़हा ते पया था, उरे-परे हुईगे थे, सै फिरदे-फिरदे फीनीके कने साइप्रस कने अन्ताकिया च पुज्जे; पर यहूदियां जो छड्डी ने किसी होरी जो वचन नीं सुणांदे थे।
\v 20 पर तिन्हां च ते किछ साइप्रसवासी कने कुरेनी थे, सै जे यूनानियां जो भी प्रभु यीशुये रे सुसमाचारा रियां गल्लां सुनाणे लगे।
\v 21 प्रभुये रा हाथ तिन्हां पर था, कने बौहत लोक विस्वास करी ने प्रभुये खा फिरे।
\v 22 तां जे तिन्हां री चर्चा यरूशलेमा री कलीसिया च सुनणे जो आई, तां तिन्हें बरनबास जो अन्ताकिया भेजीत्या।
\v 23 सै तेथी पुज्जी ने कने परमेशरा रा अनुग्रह देक्खी ने खुश हुआ, कने सबनीं जो ये उपदेश दित्या भई तन-मन लाई प्रभुये ने चिपकी रे रह्वा।
\v 24 सै इक भला माह्णु था, कने पवित्र आत्मा होर विस्वासा ते भरी रा था; कने होर मते सारे लोक प्रभुये च आईगे।
\v 25 तां सै शाऊला जो टोलणे खातर तरसुसा जो चलीग्या।
\v 26 तां जे सै तिसने मिलया तां तिस्सो अन्ताकिया जो ली आया; कने येढ़ा हुआ भई सै इक्की साला तका कलीसिया ने सौगी मिलदे कने बौहती लोकां जो उपदेश देंदे रहे; कने चेलयां जो सब ते पैहले अन्ताकिया च ई मसीह बोलया।
\p
\v 27 तिन्हां दिनां च बौहत भविष्यवक्ता यरूशलेमा ते अन्ताकिया जो आये।
\v 28 तिन्हां च ते अगबुस नौंवा रे इक्की खड़ी ने आत्मा रिया प्रेरणा ते ये दसया भई सारे संसारा च बड़ा नकाऴ पौणा- सै नकाऴ कलौदियुस रे बक्ता च हुआ।
\v 29 तां चेलेयां ये सलाह दित्ती भई सब अपणे-अपणे धना रे मताबक यहूदिया च रेहणे औऴे भाईयां रिया मददा खातर किछ ना किछ भेज्जो।
\v 30 तिने येढ़ा ई कित्या; कने बरनबास होर शाऊला रे हथें प्राचीनां ला किछ भेजीत्या।
\c 12
\s पतरसा रा जेला ते छुटणा
\p
\v 1 तिस बगत हेरोदेस राजे कलीसिया रे कईयां आदमियां जो सताणे खातर तिन्हांँ पर बड़ा जुल्म कित्या।
\v 2 तिने यूहन्ना रे भाई याकुबा जो तलवारा ने मरुवाईत्या।
\v 3 तां जे तिने देख्या भई यहूदी लोक इस कम्मा ते खुश हुवां ये, तां तिने पतरसा जो बी पकड़ील्या। सै दिन अखमीरी रोटिया रे दिन थे।
\v 4 तिने तिस्सो पकड़ी ने जेलखान्ने च पाया, कने चार-चार सपाईयां जो चऊं वक्ता ते पैहरे पर रखया; येढ़ा सोच्ची ने भई फसहा ते बाद तिस्सो लोकां रे सामणे लयाऊणा।
\v 5 पतरस जेल खाने च बन्द था; पर कलीसिया तिस खातर पूरा दिल लाईने प्राथना करया रां थी।
\p
\v 6 तां जे हेरोदेसे तिस्सो लोकां रे सामणे लयौणा चाह्या, तिसा राति पतरस दुईं जंजीरां ते बन्ही रा दुईं सपाईयां रे बीच सुतीरा था; कने पैहरा देणे औऴे, दरवाजे पर जेल खाने री रखवाली करया रां थे।
\v 7 तां देखो, प्रभुये रा इक स्वर्गदूत तेथी आई ने खड़ा हुई गया कने तिसा ओवरिया च जोति चमकी, कने तिने पतरसा रिया बखिया पर हाथ मारी ने तिस्सो ठुआली ने बोलया, “उठ, छोड़े कर। कने तिसरे हत्था ते जंजीरां खुल्ही ने पई गियां।
\v 8 तां स्वर्गदूते तिस्सो बोलया, “लक्का बन्ह कने अपणे जूते पैहनी ले।” तिने तेढ़ा ई कित्या। फेरी तिने तिसने बोलया, “अपणे कपड़े पैहनी ने मेरे पिछे आई जा।”
\v 9 सै निकली ने तिसरे पिछे चलीप्या; पर ये नी जाणदा था भई जो किछ स्वर्गदूत करया रां सै सच आ, पर ये समझेया रां था भई हऊं दर्शन देख्या रां।
\v 10 तां सै पैहले कने दूज्जे पैहरे ते निकली ने तिस लोहे रे फाटका पर पुज्जे, सै जे नगरा खा था। सै तिन्हां खातर अप्पु ई खुल्हीग्या, कने सै निकली ने इक्की गलिया चीयें गये, कने ताह्लू ई स्वर्गदूत तिस्सो छड्डी ने चलीग्या।
\v 11 तां पतरसे होशा च आई ने बोलया, “हुण मैं ये जाणील्या भई प्रभुये अपणे स्वर्गदूत भेज्जी ने मिन्जो हेरोदेसा रे हत्था ते छुड़ाईल्या, कने यहूदियां री सारी आशा तोड़ी ती।”
\p
\v 12 येढ़ा जाणी ने सै तिस यूहन्ना री माता मरियमा रे घरा आया तिस्सो जे मरकुस बोलां ये। तेथी मते सारे लोक कट्ठे हुईने प्राथना करया रां थे।
\v 13 तां जे तिने फाटका री खिड़की खड़काई, तां रूदे नौंवा री इक दासी देखणे जो आई।
\v 14 पतरसा री आवाज़ पछयाणी ने तिसे खुशिया री मारीये फाटक नी खोल्या, पर दौड़ी ने अन्दरा जो गई कने दस्सया भई पतरस दरवाजे पर खड़ीरा।
\v 15 तिन्हें तिसा ने बोलया, “तु पागल त नी हुई गरी।” पर तिसे जोर दई ने बोलया भई येढ़ा ई आ। तां तिन्हें बोलया, “तिसरा स्वर्गदूत हुंगा।”
\v 16 पर पतरस खड़कांदा ई रेआ : इस खातर तिन्हें खिड़की खोल्ही, कने तिस्सो देखी ने रेहान हुये।
\v 17 तां तिन्हें तिन्हां जो हत्था रा सहारा कित्या भई चुप रौआ; कने तिन्हां जो दस्या भई प्रभुये कियां-कियां तिस्सो जेल्ला ते कड्या। फेरी बोलया, “याकूब कने भाईयां जो ये गल्ल दस्सी देयों।” तां निकली ने दूज्जिया जगह जो चलीग्या।
\p
\v 18 तड़के ई सपाईयां च बड़ी हलचल मचीगी भई पतरसा जो क्या हुआ।
\v 19 तां जे हेरोदेसे तिस्सो टोलया कने नी मिलया, तां पैहरा देणे औऴेयां री जांच करी ने हुक्म दित्या भई सै मारी दित्ते जाओ : कने सै यहूदिया जो छड्डी ने कैसरिया च जाई ने रैहणे लगया।
\s हेरोदेशा री मौत
\p
\v 20 हेरोदेस सूर कने सैदा रे लोकां ते बौहत नराज था। इस खातर सै इक मन हुई ने तिस ला आये, कने बलास्तुस जो सै जे राजे रा कर्मचारी था, मनाई ने मेल कराणा चाह्वां थे; कांभई राजे रे देशा ते तिन्हांरे देशा री पाऴ हुआं थी।
\v 21 पक्के कित्तिरे दिन हेरोदेस राजा कपड़े पैहनी ने सिंहासना पर बैठया, कने तिन्हां जो प्रवचन देणे लगया।
\v 22 तां लोक बोली उठे, “ये त माह्णुआं री नी परमेशरा री अवाज़ ई।”
\v 23 ताह्लु ई प्रभुये रे इक्की स्वरगदूते तिस्सो मारया, कांभई तिने परमेशरा जो महिमा नी दित्ती कने सै गुज्जे पई ने मरीग्या।
\v 24 पर परमेशरा रा वचन बधदा कने फैलदा गया।
\v 25 तां जे बरनबासे कने शाऊले अपणी सेवा पूरी करी ली तां यूहन्ने जो तिस्सो जे मरकुस बोलां ये, सौगी लई ने यरूशलेमा जो वापस आईगे।
\c 13
\s बनरबास कने शाऊला जो भेजणा
\p
\v 1 अन्ताकिया री कलीसिया च कई भविष्यवक्ता कने उपदेशक थे; तियां जे : बरनबास कने शमौन तिस्सो जे नीगर बोलां ये; कने लूकियुस कुरेनी, कने चौथाई देशा रे राजे हेरोदेसा रा दूध भाई मनाहेम, कने शाऊल।
\v 2 तां जे सै वरत रखी ने प्राथना करया रां थे, तां पवित्र आत्मे बोलया, “मेरे खातर बरनबास कने शाऊला जो तिस कम्मा खातर लग करा तिस खातर जे मैं तिन्हां जो चुणीरा।”
\v 3 तां तिन्हें वरत करी ने तिन्हां परा हात्थ रखी ने विदा कित्या।
\s पौलूसा री पैहली प्रचार यात्रा
\p
\v 4 इस खातर सै पवित्र आत्मा रे भेजी रे सिलूकिया जो गये; कने तेथी जे जहाज़ा पर चढ़ी ने साइप्रसा जो चले;
\v 5 कने सलमीसा च पुज्जी ने, परमेशरा रा वचन यहूदियां रे आराधनालया च सुणाया। यहून्ना तिन्हां रा सेवक था।
\v 6 सै तिस सारे टापुये चियें जान्दे-जान्दे पाफुस तका पुज्जे। तेथी तिन्हां जो बार-यीशु नौंवा रा इक यहूदी टोणा कने झुठा भविष्यवक्ता मिलया।
\v 7 सै हाक्म सिरगियुस पौलुसा ने सौगी था, सै अक्ला औऴा माह्णु था। तिने बरनबास कने शाऊला जो अप्पु ला सद्दी ने परमेशरा रा वचन सुणना चाह्या।
\v 8 पर इलीमास टोन्हा, कांभई तिसरे नौंवा रा येई मतलब आ, तिन्हां रा बरोध करी ने हाक्मा जो विस्वास करने ते रोकणा चाह्या।
\v 9 तां शाऊले तिसरा नौं जे पौलुस बी आ, पवित्र आत्मा ते भरी ने तिस खा घूरी ने देख्या कने बोलया,
\v 10 “हे सारे कपट कने सारिया चलाकिया ते भरी रे शैताना री ल्वाद, सकल धर्मा रे बैरी, क्या तु प्रभुये रे सिधे रस्तेयां जो टेड्डा करना नी छड्णा?
\v 11 हुण देख, प्रभुये रा हात्थ तेरे बरोधा चा; कने तू किछ वक्ता तका अन्हे रैहणा कने सुरजा जो नी देखणा।” तां ताह्लु ई तिस रीयां आक्खीं धुंधलियां कने फेरी नेहरियां हुई गियां, कने सै हत्था ने उरे-परे टोहणे लगीग्या भई कोई तिसरा हाथ पकड़ी ने तिस्सो चलाओ।
\v 12 तां हाकमे, जो किछ हुआ तिस्सो देक्खी ने कने प्रभुये रे उपदेशा ते रेहान हुई ने विस्वास कित्या।
\s पिसिदिया रे अन्ताकिया च
\p
\v 13 पौलुस कने तिसरे साथी पाफुसा ते जहाज खोल्ही ने पंफूलिया रे पिरगा च आये; कने यूहन्ना तिन्हां जो छड्डी ने यरूशलेमा जो हटी गया।
\v 14 पिरगा ते अग्गे बधी ने सै पिसिदिया रे अन्ताकिया च पुज्जे; कने सब्ता रे दिन आराधनालया च जाई ने बैठीगे।
\v 15 कनुना कने भविष्वक्ता री कताब पढ़ने ते बाद आराधनालया रे सरदारे तिन्हां जो बोलया, “हे भाईयो, जे तुहांरे मना च लोकां जो उपदेश देणे री कोई गल्ल ई तां बोल्ला।”
\v 16 तां पौलुसे खड़े हुई ने कने हत्था रा सहारा करी ने बोलया, “ हे इस्राएलियो, कने परमेशरा ते डरने औऴेयो, सुणा :
\v 17 इन्हां इस्राएली लोकां रे परमेशरे अहां रे बापदादेयां जो चुणी लया, कने तां जे सै लोक मिस्र देशा च परदेशी हुई ने रह्वां थे, तां तिन्हां री संभाल लई; कने अपणे हत्था रे बला ते तिन्हां जो तेथी ते कड्डी लया।
\v 18 कोई चाली सालां तका सै जंगला च तिन्हां जो सैंहदा रैया,
\v 19 कने कनान देशा च सत्तां जातियां रा नाश करीने तिन्हां रा देश कोई साढे चार सौ सालां च इन्हां जो दईत्या।
\v 20 इसते बाद तिने शमुएल भविष्वक्ता तका तिन्हां च न्यायी बणाये।
\v 21 इसते बाद तिन्हें इक राजा मंगया : तां परमेशरे चाली सालां खातर बिन्यामीना रे गोत्रा च ते इक माह्णु; मतलब कीशा रे पुत्र शाऊला जो तिन्हां परा राजा बणाया।
\v 22 फेरी तिस्सो लग करी ने दाऊदा जो तिन्हां रा राजा बणाया; तिसरे बारे च तिने गवाही दित्ती, ‘मिन्जो इक माह्णु, यिशै रा पुत्र दाऊद, मेरे मना साई मिली गरा; तिस ई मेरी सारी इच्छा पूरी करनी।’
\v 23 इसरे वंशा च ते परमेशरे अपणी प्रतिज्ञा रे मताबक इस्राएला जो इक उद्धार कर्ता, मतलब यीशुये जो भेजया।
\v 24 तिसरे औणे ते पैहले यूहन्ने सबनीं इस्राएलियां जो मन फिरावा रे बपतिस्मे रा प्रचार कित्या।
\v 25 तां जे यूहन्ना अपणी सेवा पूरी करने पर था, तां तिन्हें बोलया, ‘तुहें मिन्जो सै जे समझांयें हऊं सै नी आ! पर देखो, मेरते बाद इक औणे औऴा, तिसरे पैरां रे जुते भी खोलणे रे हऊं जोगा नींआ।’
\p
\v 26 “हे भाईयो, तुहें अब्राहम री सन्तान हे; कने तुहें सै जे परमेशरा ते डरां ये, तुहां ला इस मुक्तिया रा वचन भेजी रा।
\v 27 कांभई यरुशलेमा च रैहणे औऴे कने तिन्हां रे सरदारें, ना तिस्सो पछयाणेया कने ना भविष्यवक्ता रियां गल्लां समझियां, सै जे हर सब्ता रे दिन पढ़िया जावांईयां, इस खातर तिस्सो दोषी ठहराईने तिन्हां गल्लां जो पूरा कित्या।
\v 28 तिन्हें मारी देणे जोगा कोई दोष तिस च नी पाया, तां बी पिलातुसा ने विनती कित्ती भई तिस्सो मारीत्या जाओ।
\v 29 तां जे तिन्हें तिसरे बारे च लिखी रियां सब गल्लां पूरियां कितियां, तां तिस्सो क्रुसा परा ते तुआरी ने कब्रा च रखया।
\v 30 पर परमेशरे तिस्सो मूईरेयां च ते ज्यूंदा कित्या,
\v 31 कने सै तिन्हां जो सै जे तिसने सौगी गलीला ते यरूशलेमा जो आई रे थे, बौहतीं दिनां तका दुसदा रैया; लोकां रे सामणे हुण सै ई तिसरे गवाह ये।
\v 32 अहें तुहां जो तिसा प्रतिज्ञा रे बारे च सै जे तिने अहां रे बापदादेयां ने कितीरी, ये सुसमाचार सुणावां ये,
\v 33 भई परमेशरे यीशुये जो ज्यूंदा करी ने, सै प्रतिज्ञा अहां रियां औऴादां खातर पूरी कित्ती; येढ़ा जे दुज्जे भजना च लिखीरा,
\q1 ‘तु मेरा पुत्र आ;
\q2 आज ई मैं तिज्जो जन्म दित्या।’
\p
\v 34 कने तिसरे इयां मूईरेयां च ते ज्यूंदे हुणे रे बारे च भई सै कदी मनी सड़ो, तिने येढ़ा बोली रा,
\q1 ‘हऊं दाऊदा परा री पवित्र
\q2 कने अटल किरपा तेरे पर करगा।’
\p
\v 35 इस खातर तिने इक्की होरी भजना च भीं बोलया,
\q1 ‘तु अपणे पवित्र माह्णुये जो सड़ने नी देंगा।’
\p
\v 36 कांभई दाऊद त परमेशरा री इच्छा रे मताबक अपणे वक्ता च सेवा करी ने सईग्या, कने अपणे बापदादेयां च मिलीग्या, कने सड़ी भी गया।
\v 37 पर तिस्सो जे परमेशरे ज्यूंदा कित्या, सै सड़या नीं आ।
\v 38 इस खातर, हे भाईयो, तुहें जाणी लवा भई इसरे ई जरिये पापां री माफीया रा समाचार तुहां जो दित्या जाये रां;
\v 39 कने तिन्हां गल्लां च जे तुहें मुसा री व्यवस्था रे जरिये निर्दोष नी ठेहरी सकदे थे, तिन्हां ई सबीं च हर इक विस्वास करने औऴा तिसरे दुआरा निर्दोष ठेहरेया।
\v 40 इस खातर चकन्ने रह्वा, येढ़ा नी हो भई जो किछ भविष्वक्तावां रियां कतांबां च आई रा, तुहां परा बी पई जाओ :
\p
\v 41 ‘हे निन्दा करने औऴेओ, देखा कने रेहान होआ, कने मिटी जावा;
\q1 कांभई हऊं तुहां रे दिनां च इक काम करया रां,
\q2 येढ़ा काम सै जे कोई तुहां ने चर्चा करो,
\q1 तां तुहां कदी बी विस्वास नी करना’।”
\p
\v 42 तिसरे बाहर निकलदे वक्ता लोक तिसने विनती करने लगे भई अगले सब्ता रे दिन अहां जो ये गल्लां फेरी भी सुणायो।
\v 43 तां जे सभा उठीगी तां यहूदियें कने यहूदी मता च आई रे भक्तां च ते बौहत सारे पौलुस कने बरनबासा रे पिछे-पिछे आई गे; कने तिन्हें तिन्हां ने गल्लां करी ने समझाया भई परमेशरा रे अनुग्रह च बणी रे रह्वा।
\s पौलुसे अन्यजतियां च प्रचारा री शुरूआत कीति
\p
\v 44 अगले सब्ता रे दिन लगभग सारे ई लोक परमेशरा रा वचन सुणने जो कट्ठे हुये।
\v 45 पर यहूदी भीड़ा जो देखी ने डाह ते भरी गे, कने निन्दा करदे पौलुसा रियां गल्लां रे बरोधा च बोलणे लगे।
\v 46 तां पौलुसे कने बरनबासे निडर हुई ने बोलया, “जरूरी था भई परमेशरा रा वचन पैहले तुहां जो सुणाया जान्दा; पर तां जे तुहें तिस्सो दूर करां ये, कने अप्पु जो सदा रे जीवना रे जोगे नी ठहरांदे, तां देखा, अहें अन्य जातियां खा फिरां ये।
\v 47 कांभई प्रभुये अहां जो ये हुक्म दितीरा, ‘मैं तुहां जो अन्यजातियां खातर ज्योति ठहराईरा, तां जो तुहें धरतिया रे कोणे-कोणे तका जाई ने उद्धरा री वजह बणो’।”
\v 48 ये सुणी ने अन्य जातियां खुशी हुये, कने परमेशरा रे वचना री बड़याई करने लगे होर जितने अन्नत जीवना खातर ठहराई रे थे, तिन्हें विस्वास कित्या।
\v 49 तां प्रभुये रा वचन तिस सारे देशा च फैलणे लगया।
\v 50 पर यहूदियें भक्त कूलीन जनानां जो कने नगरा रे ताकतबर लोकां जो भड़काया, कने पौलुसा कने बरनबासा रे वरोधा च उपद्रव कराई ने तिन्हां जो अपणिया सीमा ते कड्डी तया।
\v 51 तां जे सै तिन्हां रे सामणे अपणेयां पैरां री धूल झाड़ी ने इकूनीयुमा जो चली गये।
\v 52 कने चेले खुशीया कने पवित्र आत्मा ते भरदे गये।
\c 14
\s इकुनियुस च पौलुस कने बरनबास
\p
\v 1 इकुनियुम च येढ़ा हुआ भई सै यहूदियां रे आराधनालय च सौगी-सौगी गये, कने इयां गल्लां कितियां भई यहूदियां कने यूनानियां च ते मतेयां विस्वास कित्या।
\v 2 पर विस्वास नी करने औऴेयां यहूदियें अन्जातियां रे मन भाईयां रे वरोधा च भड़काये कने वरोध पैदा करी तया।
\v 3 सै बौहत दिनां तका तेथी रये, कने प्रभुये रे भरोसे पर हिम्मता ने गल्लां करां थे; कने प्रभु तिन्हां रे हत्थां ते बड़े-बड़े नशाण दस्सी ने कने नोखे काम करवाई ने अपणे अनुग्रह रे वचना पर गवाई देवां था।
\v 4 पर नगरा रे लोकां च फूट पईगी, तिसते कितने त यहूदियां खा कने कितने ई प्रेरितां खा हुई गे।
\v 5 पर तां जे अन्यजाति कने यहूदी तिन्हां रा अपमान कने तिन्हां पर पत्थर मारने खातर अपणे सरदारां समेत तिन्हां रे पिछे दौड़े,
\v 6 तां सै ये गल्ल जाणी गे, कने लुकाउनिया रे लुस्त्रा कने दिरबे नगरां च, कने नेड़े-तेड़े रियां जगहां जो नठी गे,
\v 7 कने तेथी सुसमाचार सुनाणे लगे।
\s लुस्रा कने दिरबे च
\p
\v 8 लुस्त्रा च इक माह्णु बैठी रा था, तिसरे पैरां च ताकत नी थी। सै जन्मा तेई लंगड़ा था कने कदी मनी चली रा था।
\v 9 सै पौलुसा जो गल्लां करदे सुणया रां था पौलुसे तिस खा नज़रां गड्डी ने देख्या भई तिस्सो चंगा हुणे रा विस्वास आ,
\v 10 कने बड़िया अवाजा च बोलया, “अपणे पैरां रे भार सीधा खड़ा हुई जा।”
\v 11 लोकें पौलुसा रा येढ़ा काम्म देखी ने लुकाउनिया रिया भाषा च उच्चिया आवाज़ा च बोलया, “देवता माह्णुआं रे रूपा च हुई ने अहां ले उतरी गरे।”
\v 12 तिने बरनबासा जो ज्यूस, कने पौलुसा जो हिरमेस बोलया कांभई सै गल्लां करने च माहिर था।
\v 13 ज्यूसा रे तिस मन्दरा रा पुजारी सै जे तिन्हां रे नगरा रे सामणे था, बल्द कने फूलां रा हार फाटका पर लयाई ने लोकां सौगी बलि करना चाह्वां था।
\v 14 पर बरनबाससे कने पौलुसे प्रेरिते तां जे ये सुणया, तां अपणे कपड़े फाड़े कने भीड़ा च जाई ने, जोरां ने गलाणे लगे,
\v 15 “हे लोको, तुहें क्या करया रां ये? अहें बी तां तुहां साई दुःख-सुख भोगणे औऴे आदमी ये कने तुहां जो सुसमाचार सुणाया रांये भई तुहें इन्हां बेकार चीजां ते लग्ग हुई ने जीवते परमेशरा खा फिरा, तिने ने स्वर्ग कने धरती कने समुद्र कने जो किछ तिस च आ बणाया।
\v 16 तिने पिछले वक्ता च सबीं जातियां जो अपणे-अपणे रस्तेयां पर चलणे दित्या।
\v 17 तां बी तिने अप्पु जो बिना गवाह ते नी छडया पर सै भलाई करदा रैया, कने आकाशा ते बरखा कने फलां औलयां मौसमां जो दई ने तुहां रे मना जो भोजन कने खुशिया ने भरदा रह्या।”
\v 18 येढ़ा बोली ने भई तिन्हें लोकां जो बड़िया मुस्कलें रोकया भई सै बलिदान नी करो।
\p
\v 19 पर किछ यहूदियें अन्ताकिया कने इकुनियुमा ते आई ने लोकां जो अप्पु खा करी लेया, कने पौलुसा पर पत्थर मारे, कने तिस्सो मरिरा समझीने नगरा ते बाहर घसीटीने लईगे।
\v 20 पर तां जे चेले तिसरे चऊँ पासयां आई ने खड़े हुये तां सै उठी ने नगरा च गया कने दुज्जे दिन बरनबासा ने सौगी दिरबे जो चली गया।
\s सीरिया रे अन्ताकिया जो बापस औणा
\p
\v 21 सै तिस नगरा रे लोकां जो सुसमाचार सुणाई ने, कने बौहत सारे चेले बणाई ने, लुस्त्रा कने इकुनियुमा कने अन्ताकिया जो वापस हटीगे,
\v 22 कने चेलेयां रे मना जो पक्का करदे रहे कने ये उपदेश देवां थे भई विस्वासा च बणी रे रह्वा; कने ये बोलां थे, “अहां जो मते दुःख चक्की ने परमेशरा रे राज्जा च जाणे मिलणा।”
\v 23 कने तिने सारियां कलीसियां च तिन्हां खातर प्राचीन ठहराये कने वरत कने प्राथना करी ने तिन्हां जो प्रभुये रे हत्था दई तया तिस पर जे तिन्हें विस्वास कितिरा था।
\p
\v 24 तां जे सै पिसिदिया चीयेँ पंफूलिया च पुज्जे;
\v 25 फेरी पिरगा च वचन सुणाई ने अत्तलिया च आये,
\v 26 कने तेथी ते सै जहाजा पर अन्ताकिया जो गे, तेथी सै तिस कम्मां खातर सै जे तिने पूरा कितिरा था परमेशरा रे अनुग्रह च दई ने गये।
\v 27 तेथी पुज्जी ने तिन्हें कलीसिया कट्ठी कित्ती कने दसया भई परमेशरे तिन्हां सौगी हुई ने कितने बड्डे-बड्डे काम्म कित्ते, कने अन्य जातियां खातर विस्वासा रा दरवाजा खोली तया।
\v 28 कने सै चेलेयां सौगी बौहत दिनां तका रहे।
\c 15
\s यरूशलेम री सभा
\p
\v 1 फेरी किछ लोक यहूदिया ते आई ने भाईयां जो सखाणे लगे : “जे मूसा री रितिया पर तुहांरा खतना नी हुईरा हो तां तुहें उद्धार नीं पाई सकदे।”
\v 2 तां जे पौलुसा कने बरनबासा ने तिन्हां री बौहत बैहस कने झगड़ा हुआ तां ये मन्नया गया भई पौलुस कने बरनबास कने तिन्हां च ते किछ माह्णु इसा गल्ला रे बारे च प्रेरितां कने प्राचीनां ला यरूशलेमा जो जाओ।
\v 3 इस खातर कलीसिया तिन्हां जो जो थोड़े दूरा तका पजुआणे आई; कने सै फिनीके कने सामरिया चींयें हुंदे हुये अन्यजातियां रे मन फिराणे रा समाचार सुणांदे गये, कने सब भाई बौहत खुश हुये।
\v 4 तां जे सै यरूशलेमा पुज्जे, तां कलीसिया कने प्रेरितें कने प्राचीन तिन्हां ने खुशिया ने मिले, कने तिन्हां जो दसया भई परमेशरे तिन्हां ने सौगी हुई ने केढ़े-केढ़े काम्म कित्ती रे थे।
\v 5 पर फरीसियां रे मता च ते तिन्हें जे विस्वास कित्या था, तिन्हां जो च ते कईयें उठी ने बोलया, “तिन्हां जो खतना कराणे कने मुसा री व्यवस्था जो मनणे रा हुक्म देणा चहिंदा।”
\p
\v 6 तां प्रेरित कने प्राचीन इसा गल्ला रे बारे च बचार करने खातर कट्ठे हुये।
\v 7 तां पतरसे बौहत बैहस हुणे ते बाद खड़े हुई ने तिन्हां जो बोलया, “हे भाईयो, तुहें जाणांये भई बौहत दिन पैहले परमेशरे तुहां चते मिन्जो चुणी लरा भई मेरे मुँहां ते अन्यजाति सुसमाचारा रा वचन सुणी ने विस्वास करो।
\v 8 मना रे जांचणे औऴे परमेशरे तिन्हां जो बी अहां साई पवित्र आत्मा दई ने गवाई दित्ती;
\v 9 कने विस्वासा ते तिन्हां रे मन शुद्ध करी ने अहां च कन तिन्हां च किछ भेद नी रखया।
\v 10 तां हुण तुहें कैं परमेशरा जो परखां ये भई चेलेयां रिया गर्दना पर येढ़ा जुंगड़ा रखो, तिस्सो जे अहां रे बापदादे बी चक्की नी सक्के ना अहें चक्की सक्कांये?
\v 11 हाँ, अहां रा ये निश्चा जरुर आ भई तियां-तियां ने प्रभु यीशुये रे अनुग्रह ते उद्धार मिलणा; तियां-तियां ई अहां जो बी मिलणा।"
\p
\v 12 तां सै सारी सभा चुपचाप बरनबासा कने पौलुसा री सुणने लगी, भई परमेशरे तिन्हां रे दवारा अन्य जातियां च कितने बड्डे-बड्डे नशाण, कने नोखे काम्म दस्से।
\v 13 तां जे सै चुप हुये तां याकूब बोलणे लगया, “हे भाईयो, मेरी सुणा।
\v 14 शमौने दस्या भई परमेशरे पेहेले अन्य जातियां पर केड़ी दया कित्ती भई तिन्हां च ते अपणे नौंवा खातर लोक खड़े करी लो।
\v 15 इसते भविष्यवक्तावां रियां गल्लां बी मिलां ई यां, तेढ़ा जे लिखिरा,
\q1
\v 16 ‘इसते बाद मांज फेरी आई ने दाऊदा रा रूढीरा डेरा खड़ा करना,
\q2 कने तिसरे खण्डहरां जो फेरी बनाणा, कने तिस्सो खड़ा करना,
\q1
\v 17 इस खातर भई बाकी माह्णु, मतलब सब
\q2 अन्यजाति सै जे मेरे नौंवा रे बोले जावां ये, प्रभुये जो टोलो,
\q1
\v 18 येढ़ा सै ई प्रभु बोलां सै जे जगता रिया
\q2 उत्पतिया ते इन्हां गल्लां रा समाचार देंदा आया।’
\p
\v 19 इस खातर मेरा बचार येआ भई अन्यजातियां च ते सै जे किछ लोक परमेशरा खा फिरांये अहें तिन्हां जो दुःख नी दईये;
\v 20 पर तिन्हां जो लिखी ने भेजिये भई सै मुर्तां रियां गन्देपना ते कने व्यभिचारा ते कने गला गुठीरे मासा ते कने खुना ते दूर रहो।
\v 21 कांभई पुराणे वक्ता ते नगर-नगर मुसा री व्यवस्था रा प्रचार करने औऴे ई चली आईरे, कने सै हर सब्ता रे दिन आराधनालया च पढ़ियां जावां ईयां।”
\s अन्यजाति बिश्वासियां जो चिट्ठी
\p
\v 22 तां सारी कलीसिया समेत प्रेरितां कने प्राचीनां जो ये खरा लगया भई अप्पु च ते किछ माह्णुआं जो चुणी ने, मतलब यहूदा तिस्सो जे बरसब्बा बोलां ये, कने सीलासा जो सै जे भाईयां च मोहतबर आ; कने तिन्हां जो पौलुस कने बरनबासा सौगी अन्ताकिया भेजो।
\v 23 तिन्हें तिन्हां रे हत्था येढ़ा लिखी ने भेजया : “अन्ताकिया कने सीरिया कने किलिकिया रे रैहणे औऴे भाईयां जो सै जे अन्य जातियां च ते हुये, प्रेरितां कने प्राचीन भाईयां रा नमस्कार।
\v 24 अहें सुणी रा भई अहां च ते कंईंयें तेथी आई ने तुहां जो अपणियां गल्लां ते घबराई तरा; कने तुहां रे मन पुट्ठे करी तरे, पर अहें तिन्हां जो हुक्म नी दित्तिरा था।
\v 25 इस खातर अहें इक मन हुई ने ठीक समझेया भई चुणी रे माह्णुआं जो अपणे प्यारे बरनबासा कने पौलुसा सौगी तुहां ला भेजिये।
\v 26 ये येढ़े माह्णु ये तिन्हें जे अपणे प्राण अहां रे प्रभु यीशु मसीह रे नौंवा खातर मुसकला च पाई रे।
\v 27 इस खातर अहें यहूदा कने सीलासा जो भेजया, सै जे अपणे मुंहां ते बी इन्हां गल्लां जो बोलगे।
\v 28 पवित्र आत्मा जो कने अहां जो ये ठीक लगया भई इन्हां जरूरी गल्लां जो छड्डी ने, तुहां परा होर बजन नी पाईये;
\v 29 भई तुहें मुरतां पर बली कित्तीरे कने खुना ते, कने गला गुठीरे मासा ते, कने व्यभिचारा ते दूर रहो। इन्हां ते दूर रहो तां तुहां रा भला हुणा। अग्गे शुभ।”
\p
\v 30 फेरी सै विदा हुई ने अन्ताकिया पुज्जे, कने सभा जो कट्ठी करी ने सै पत्री तिन्हां जो दई ती।
\v 31 सै तिसा पत्रिया पढ़ी ने तिन्हां उपदेशां रियां गल्लां ते बौहत खुश हुये।
\v 32 यहूदा कने सीलासे सै जे अप्पु बी भविष्यवक्ता ये, बौहत गल्लां ते भाईयां जो उपदेश दई ने मजबूत कित्या।
\v 33 सै किछ दिन रई ने, भाईयां ते शान्तिया ने विदा हुये भई अपणे भेजणे औऴेयां ला जाओ।
\v 34 (पर सीलासा जो तेथी रेहणा खरा लगया। )
\v 35 पर पौलुस कने बरनबास अन्ताकिया च रईगे : कने होरी मतेयां लोकां ने सौगी प्रभुये रे वचना रा उपदेश देन्दे कने सुसमाचार सुणांदे रये।
\s पौलुस री दूज्जी प्रचार यात्रा, पौलुस कने बरनबासा च मतभेद
\p
\v 36 किछ दिना बाद पौलुसे बरनबासा ने बोलया, “तिन्हां-तिन्हां नगरां च जे अहें प्रभुये रा वचन सुणाई रा, आओ, फेरी भीं तिन्हां च चलिये कने अपणे भाईयां जो देखिये भई सै केढ़े हये।”
\v 37 तां बरनबासे यूहन्ना जो तिस्सो जे मरकुस बोलां ये, सौगी नेणे रा बचार कित्या।
\v 38 पर पौलुसे तिस्सो सै जे पंफूलिया च तिन्हां ते लाग हुई गरा था, कने कम्मा पर तिन्हां सौगी नी गया, सौगी नेणा खरा नी समझेया।
\v 39 मतलब येढ़ी बैहस हुई भई सै इक्की दुये ते लग हुई गे; कने बरनबास, मरकुसा जो लई ने जहाजा पर साइप्रसा जो चली गया।
\v 40 पर पौलुसे सीलासा जो चुणी लया, कने भाईयां ते परमेशरा रे अनुग्रह च दुआई ने तेथी ते चली गया;
\v 41 कने सै कलीसिया जो मजबूत करदा सीरिया कने किलिकिया हुन्दे हुये निकलया।
\c 16
\s पौलुसा रा तीमुथियुस जो सौगी लेणा
\p
\v 1 फेरी सै दिरबे कने लुस्त्रा च बी गया। तेथी तीमुथियुस नौंवा रा इक चेला था, सै जे किसी विस्वासी यहूदिनी रा पुत्र था, पर तिसरा पिता यूनानी था।
\v 2 सै लुस्त्रा कने इकुनियुम रे भाईयां च सुनाम था।
\v 3 पौलुस री इच्छा थी भई सै तिसने सौगी चलो; कने सै जे यहूदी लोक तिन्हां जगहां च रह्वां थे तिन्हां रिया वजह ते तिने तिसरा खतना कित्या, कांभई सै सब जाणां थे, भई तिसरा पिता यूनानी था।
\v 4 कने नगर-नगर जान्दे हुये सै तिन्हां विधियां जो सै जे यरूशलेमा रे प्रेरितें कनें प्राचीनें दस्सी रियां थियां, मनणे खातर तिन्हां जो दस्दे जावां थे।
\v 5 इयां कलीसिया विस्वासा च पक्की हुँदी गई कने तादाता च हर दिन बधदी गई।
\s त्रोआस च: पौलुस रा दर्शण
\p
\v 6 सै फ्रूगिया कने गलातिया प्रदेशा च ते हुई ने गे, कांभई पवित्र आत्मे तिन्हां जो एशिया च वचन सुनाणे ते मना कित्या।
\v 7 तिन्हें मूसिया रे नेड़े पुज्जी ने, बितूनिया च जाणा चाह्या; पर प्रभु यीशुये रे आत्मा ने तिन्हां जो जाणे नी दित्या।
\v 8 इस खातर सै मूसिया चीयें हुई ने त्रोआसा च आये।
\v 9 तेथी पौलुसे राती जे इक दर्शन देखया भई इक मकिदुनी आदमी खड़ी रा कने तिसने विनती करी ने बोलया रां, “पार जाई ने मकिदुनिया च आवा, कने अहां री मदद करा।”
\v 10 तिसरे येढ़ा दर्शन देखदे ई अहें झट मकिदुनिया च जाणा चाह्या, येढ़ा समझी ने भई परमेशरे अहां जो तिन्हां जो सुसमाचार सुनाणे खातर सद्दी रा।
\s फिलिप्पी च: लुदिया रा मन बदलना
\p
\v 11 इस खातर त्रोआसा ते जहाज खोल्ही ने अहें सीधे सुमात्राके कने दुजे दिन नियापुलिस च आये।
\v 12 तेथी ते अहें फिलिप्पी पुज्जे, सै जे मकिदुनिया प्रान्ता रा खास नगर आ कने रोमियां री बस्ती ई, कने अहें तिस नगरा च किछ दिन तका रहे।
\v 13 सब्ता रे दिन अहें नगरा रे फाटका ते बाहर नदिया रे कनारे येढ़ा समझी ने गे भई तेथी प्राथना करने री जगहा हुंगी, कने बैठी ने सै जे जनानां तेथी कट्ठियां हुई रियां थियां, गल्लां करने लगे।
\v 14 लुदिया नौंवा री थुआथीरा नगरा री बैंजनी कपड़े बेचणे औऴी इक भक्त जनाना सुणया रां थी। प्रभुये तिसा रा मन खोलया भई सै पौलुसा रिया गल्लां पर चित लगाओ।
\v 15 तां जे तिसे अपणे घराने समेत बपतिस्मा लया, तां तिसे अहां ने विनती कित्ती, “जे तुहें मिन्जो प्रभुये री विस्वासी समझांयें तां, चली ने मेरे घरा च रह्वा, “कने सै अहां जो मनाई ने लई गई।
\s पौलुस कने सीलास जेला च
\p
\v 16 तां जे अहें प्राथना करने रिया जगहा जाया रां थे, तां अहां जो इक दासी मिली तिस च जे भावी बोलणे औऴी आत्मा थी; कने भावी बोलणे ते अपणे मालकां खातर मती कमाई करी लेयां थी।
\v 17 सै पौलुसा रे कने अहां रे पिछे आई ने रड़ाणे लगी, “ये माह्णु परमप्रधान परमेशरा रे दास ये, सै जे अहां जो मुक्तिया रे रस्ते री कथा सुणावांये।”
\v 18 सै बौहत दिनां तका येढ़ा ई करदी रई; पर पौलुस दुःखी हुआ, कने मुड़ी ने तिसा आत्मा जो बोलया, “हऊँ यीशु मसीह रे नौंवा ते हुक्म देवां भई इसा च ते निकली जा।” कने सै तिस ई वक्ता निकली गई।
\p
\v 19 तां जे तिसा रे मालकें देखया भई अहां रिया कमाईया रा साधन चली गया, तां पौलुस कने सीलासा जो पकड़ी ने चौका च प्रधाना ला खींजी ने लई गे;
\v 20 कने तिन्हां जो फौजदारी रे हाक्मा ला लई गे कने बोलया, “ये लोक सै जे यहूदी ये, अहां रे नगरा च मता हो हल्ला मचाये रां ये;
\v 21 कने येढ़ियां रितियां दस्सया रां ये, तिन्हां जो ग्रहण करना कने मनणा अहां खातर खरा निआ।”
\v 22 तां लोकां री भीड़ तिन्हां रे बरोधा च कट्ठे हुई ने आये, कने हाक्मे तिन्हां रे कपड़े तुआरी ने, कने तिन्हां जो बेंत मारने रा हुक्म दित्या।
\v 23 बौहत बेंत मरवाई ने तिन्हें तिन्हां जो जेल खाने च पाई तया कने दरोगे जो हुक्म दित्या भई तिन्हां जो चौकसिया ने रखो।
\v 24 तिन्हें येढ़ा हुक्म लई ने तिन्हां जो अन्दरलिया कोठरिया च रखया कने तिन्हां रे पैर लकड़िया च ठोकी ते।
\s पौलुस कने सीलासा रा जेला ते छुटणा
\p
\v 25 अधिया राती रे वक्ता पौलुस कने सीलास प्राथना करदे परमेशरा रे भजन गाये रां थे कने कैदी तिन्हां री सुणया रां थे।
\v 26 इतने च अचानक बड्डा हिलण हुआ, येथी तका भई जेलखाने री नीयूं तका हीली गी, कने ताहलुं ई सब दरवाजे खुली गे; कने सबीं रे बन्धन खुली गे।
\v 27 दरोगा जागी गया, कने जेलखाने रे दरवाजे खुले देखी ने समझया भई कैदी नट्ठी गे, इस खातर तिने तलवार कड्डी ने अप्पु जो खत्म करना चाह्या।
\v 28 पर पौलुसे उचिया आवाजा च बोलया, “अप्पु जो मत मारदा, कांभई अहें सब येथी ये।”
\v 29 तां सै लम्फ बाली ने अन्दरा गया, कने कम्दा-कम्दा सीलासा रे अग्गे पैरां पई गया;
\v 30 कने तिन्हां जो बाहर लयाई ने बोलया, “हे सज्जनो, मुक्ति पाणे खातर हऊं क्या करुं?”
\v 31 तिन्हें बोलया, “प्रभु यीशु मसीह पर विस्वास कर तां तु कने तेरे घराने जो मुक्ति मिलणी।”
\v 32 कने तिन्हें तिस्सो कने तिसरे सारे घरा रे लोकां जो प्रभुये रा वचन सुणाया।
\v 33 राती जो तिन्हें तिस ई वक्ता तिन्हां जो नई ने तिन्हां रे जख्म धोये, कने तिने अपणे लोकां समेत ताह्लू ई बपतिस्मा लई लया।
\v 34 तां तिन्हें तिन्हां जो अपणे घरा च नई ने तिन्हां जो रोटी खाणे दित्ती, कने अपणे सारे घराने समेत परमेशरा पर विस्वास करी ने खुशी मनाई।
\p
\v 35 तां जे दिन हुआ तां हाक्में सपाईयां जो येढ़ा बोली ने भेजया भई तिन्हां माह्णुआं जो छड्डी दे।
\v 36 दरोगे ये गल्लां पौलुसा ने बोलियां, “हाक्में तिज्जो छड्डी देणे रा हुक्म दित्ती रा। इस खातर निकली ने चली जा।”
\v 37 पर पौलुसे तिन्हां ने बोलया, “तिन्हें अहां रोमी माह्णुआं जो बिना दोषा ते लोकां रे सामणे मारेया कने जेला बी पाया। हुण अहां चुप-चाप कैं निकली जाणा? येढ़ा नी करना; पर सै अप्पु आई ने अहां जो बाहर निकलो।”
\v 38 सपाईये ये गल्लां हाकमा ने कित्तियां, कने सै येढ़ा सुणी ने भई ये रोमीये डरी गे,
\v 39 कने आई ने तिन्हां जो मनाया, कने बाहर नई ने विनती किती भई नगरा ते चली जाओ।
\v 40 सै जेलखाने ते निकली ने लुदिया रे घरा गे, कने भाईयां ने मिली ने तिन्हां जो शान्ती दित्ती, कने चली गे।
\c 17
\s थिस्सलुनीके नगरा च
\p
\v 1 फेरी सै अम्फिपुलिस कने अपुल्लोनिया हुई ने थिस्सलुनीके च आये, तेथी यहूदियां रा इक आराधनालया था।
\v 2 पौलुस अपणी रितिया रे मताबक तिन्हां ला गया, कने तीन सब्ता रे दिनां तका पवित्रशास्त्रा ते तिन्हां सौगी वाद-विवाद करदा रेह्या;
\v 3 कने तिन्हां रा मतलब खोली-खोली ने समझावां था भई मसीह जो दुःख चकणा, कने मूईरेयां च ते ज्यूंदा हुणा, जरूरी था; कने, “सै यीशु तिसरी जे हऊं तुहां जो कथा सुणाये रां, मसीह आ।”
\v 4 तिन्हां च ते मतेयां, कने भक्त यूनानियां च ते बौहतीं। कने मतियें कुलीन जनानें मन्नी लया, कने पौलुसा होर सीलासा सौगी मिली गे।
\v 5 पर यहूदियें डाह ने भरी ने बजारू लोकां च ते किछ बूरेयां माह्णुआं जो अप्पु सौगी लया, कने भीड़ कट्ठी करी ने नगरा च हो-हल्ला मचाने लगे, कने यासोना रे घरा पर चढ़ाई करी ने तिन्हां जो लोकां रे सामणे लयोणा चाह्या।
\v 6 तेथी तिन्हां जो सै नी मिले तां यासोन कने किछ भाईयां जो नगरा रे हाक्मा रे सामणे खींजीं ने ली आये कने रड़ाये, “ये लोक तिन्हें जे जगता जो पूठा-सीधा करी तरा, येथी भी आई गरे।
\v 7 यासोने तिन्हां जो अपणे घरा रखी रा। ये सब येढ़ा बोलां यें भई यीशु ई राजा आ, कने कैसरा रे हुक्मा रा बरोध करांयें।”
\v 8 तिन्हें लोकां जो कने नगरा रे हाक्मां जो येढ़ा बोली ने घबराई तया।
\v 9 इस खातर तिन्हें यासोना कने बाकी लोकां ते मुचलका लई ने तिन्हां जो छड्डी तया।
\s बिरीया नगरा च
\p
\v 10 भाईये राती-राती पौलुसा कने सीलासा जो बिरीया भेजी तया; कने सै तेथी पुज्जी ने यहूदियां रे आराधनालया च गे।
\v 11 ये लोक तां थिस्सलुनीके रे यहूदियां ते खरे थे, कने तिन्हें दिल लाई ने वचन ग्रहण कित्या, कने हर रोज पवित्रशास्त्रा च टोलदे रहे भई ये गल्लां येड़ियां ई हईयां की नी।
\v 12 इस खातर तिन्हां च ते बौहतीं, कने कुलीन जनानां च ते कने आदमियां च ते बौहतीं विस्वास कित्या।
\v 13 पर तां जे थिस्सलुनीके रे यहूदी जाणी गे भई पौलुस बिरिया च बी परमेशरा रा वचन सुणाये रां, तां तेथी आई ने बी लोकां जो भड़काणे कने हलचल मचाणे लगे।
\v 14 तां भाईयें झट ई पौलुसा जो विदा कित्या भई समुद्रा रे कनारे चले जाओ; पर सीलास कने तीमुथियुस तेथी रई गे।
\v 15 पौलुसा जो पुजुआणे औऴे तिस्सो एथेंस तका लई गे; कने सीलास होर तीमुथियुसा खातर येढ़ा हुक्म पाई ने विदा हुये भई सै तिस ला छोड़े-छोड़े आओ।
\s एथेंस नगरा च
\p
\v 16 तां जे पौलुस एथेंसा च तिन्हां जो निहालया रां था, तां नगरा जो मूर्तियां ने भरी रा देखी ने तिसरा जीऊ जली गया।
\v 17 इस खातर सै आराधनालया च यहूदियां कने भक्तां ने, कने चौका च सै लिक जे तिस्सो मिले थे तिन्हां ने हर रोज वाद-विवाद करां था।
\v 18 तां इपिकूरी कने स्तोईकी दार्शनिकां च ते किछ तिसने तर्क करने लगे, कने कईयें बोलया, “ये बकवादी क्या बोलणा चाह्वां?” पर दुजेयां बोलया, “ये होरसी रा प्रचारक जाह्णां”- कांभई सै यीशुये रा कने फेरी जमणे रा सुसमाचार सुणावां था।
\v 19 तां सै तिस्सो अप्पु सौगी अरियुपगुस जो लई गे कने पुछया, “क्या अहें जाणी सक्कांयें भई ये नंवां मत तिस्सो जे तु सुणावां, क्या आ?
\v 20 कांभई तु अहां जो नोखियां गल्लां सुणावां, इस खातर अहें जाणना चावांये भई इन्हां रा क्या मतलब आ।”
\v 21 ( इस खातर भई सब एथेंस वासी कने सै जे प्रदेशी तेथी रवां थे, नविंयां-नौंईंयांं गल्लां बोलणे कने सुणने ते स्वाये होर किसी कम्मा व बगत नी बतांदे थे।)
\s अरियुपगुस रिया सभा च पौलुसा रा भाषण
\p
\v 22 तां पौलुसे अरियुपगुस च खड़े हुई ने बोलया, “हे एथेंस रे लोको, हऊं देखया रां भई तुहें हर गल्ला च देवतेयां रे बड़े मनणे औऴे ये।
\v 23 कांभई हऊं फिरदे-फिरदे तां जे तुहां रियां पुजणे रियां चीजां जो देखया रां था, तां इक येढ़ी वेदी मिली, तिस पर लिखी रा था, ‘अनजाणे ईश्वरा खातर।’ इस खातर तिस्सो जे तुहें बिणा जाणे पूजांये हऊं तुहां जो तिसरा समाचार सुणावां आ।
\v 24 तिने परमेशरे जे धरती कने धरतिया रियां सब चीजां जो बणाया, सै स्वर्ग कने धरतिया रा मालक हुई ने, हत्था रे बणाई रे मन्दरा च नी रैंहदा;
\v 25 ना तिस्सो किसी येढ़ियां चीजां री जरुरत ई भई सै माह्णुआं रे हत्था रिया सेवा ते लेणी, कांभई सै अप्पु ई सबीं जो जीवन कने सांसां कने सब किछ देणे औऴा आ।
\v 26 तिने इक्की मूला ते सारे माह्णु सारिया धरतिया पर रैहणे खातर बणाये; कने तिन्हां खातर बगत कने रैहणे री जगहा री सीमा इस खातर बन्ही री,
\v 27 भई सै परमेशरा जो टोलो, कने तिसरी टोल-टाल करी ने सै मिली जाओ, तां बी सै अहां च ते किसी ते दूर नींआ।
\v 28 कांभई अहें तिस च ई ज्यूंदे रह्वांये, कने चलां-फिरांये, कने टिकी रे रह्वांये; तेढ़ा जे तुहां रे मतेयां कवियें बी बोली रा, ‘अहें तिसरे ई वंशा रे ये।’
\v 29 इस खातर परमेशरा रा वंश हुई ने अहां जो ये समझणा ठीक नींआ भई परमेशरा रा हुणा सोने, रूप-रंग, कने पत्थरा रे समान आ, सै जे माह्णुये री सोचा कने कारीगरिया ते घड़ी ने बणाई रे हो।
\v 30 इस खातर परमेशरे तिस वक्ता पर तां जे सब अणजाण थे ध्यान नी दित्या, पर हुण हर जगह सबीं माह्णुआं जो मन फिराणे रा हुक्म देवां आ।
\v 31 कांभई तिने इक दिन रखी रा, तिस च जे तिस माह्णुये रे द्वारा संसारा रा न्याय करना, तिस्सो जे तिने रखी रा, कने तिस्सो मूईरेयां च ते ज्यूंदा करी ने ये गल्लां सबी जो दस्सी तरियां।”
\p
\v 32 मूईरेयां रे ज्यूंदे हुणे री गल्ल सुणी ने किछ लोक हास्सी डुआणे लगे, कने कईयें बोलया, “ये गल्ल अहां तेरते फेरी कदी सुणगे।”
\v 33 तां पौलुस तिन्हां च ते निकली गया।
\v 34 पर किछ माह्णु तिसने सौगी मिले, कने विस्वास कित्या; तिन्हां च ते सै जे अरियुपगुस रा सदस्य था, कने दमरीस नौंं री इक जनाना थी, तिन्हां सौगी होर बी लोक थे।
\c 18
\s कुरिन्थुस नगरा च
\p
\v 1 इसते बाद पौलुस एथेंसा जो छड्डी ने कुरुन्थुसा च आया।
\v 2 तथी तिस्सो अक्विला नौंवा रा इक यहूदी मिलया, तिसरा जन्म पुतियुस च हुई रा था। सै अपणी पत्नी प्रिसक्किला ने सौगी इटली च हुण ई आई रा था, कांभई कलौदियुसे सबी यहूदियां जो रोमा ते निकलणे रा हुक्म दित्ती रा था। इस खातर सै तिन्हां ला गया।
\v 3 तिसरा कने तिन्हां रा इको जेया काम्म था, इस खातर सै तिन्हां सौगी रैह्या कने सै काम्म करने लगे; कने तिन्हां रा तम्बु बनाणे रा काम्म था।
\v 4 सै हर सब्त रे दिन आराधनालया च वाद-विवाद करी ने यहूदियां कने यूनानियां जो बी समझावां था।
\p
\v 5 तां जे सीलास कने तीमुथियुस मकिदूनिया च आये, तां पौलुस वचन सुनाणे रिया धुना च यहूदियां जो गवाई देणे लगया भई यीशु ई मसीह आ।
\v 6 पर तां जे सै बरोध कने निन्दा करने लगे, तां तिने अपणे कपड़े झाड़ी ने तिन्हां ने बोलया, “तुहां रा खून तुहां रे ई सिरा पओ! हऊं निर्दोष आ। हुणा ते मांह अन्यजातियां ला जाणा।”
\v 7 तेथी ते चली ने सै तीतुस युसतुस नौंवा रे परमेशरा रे इक्की भक्ता रे घरॉ गया; तिसरा घर आराधनालया सौगी था।
\v 8 तां आराधनालया रे सरदारे क्रिसपुसे अपणे सारे घराने समेत प्रभुये परा विस्वास कित्या। कने मते सारे कुसरन्थुस वासियें सुणी ने विस्वास कित्या कने बपतिस्मा लेया।
\v 9 प्रभुये इक्की राती दर्शन दई ने पौलुसा जो बोलया, “मत डर, बोली जा कने चुप मत रेह;
\v 10 कांभई हऊं तेरे सौगी आ, कने कोई तेरे परा चड़ाई करी ने तेरा नुक्सान नी करी सकदा; कांभई इस नगरा च मेरे मते सारे लोक ये।"
\v 11 इस खातर सै तिन्हां च परमेशरा रा वचन सुणांदे-सुणांदे सै इक साल छेयां महीनेयां तका रेह्या।
\p
\v 12 तां जे गल्लियो अखाया देशा रा हाक्म था, तां यहूदी लोकें एका करी ने पौलुसा परा लड़ने आई गे। कने तिस्सो न्याय आसना रे सामणे लयाई ने बोलणे लगे;
\v 13 “ये लोकां जो समझावां भई परमेशरा री उपासना इयां-इयां करा, सै जे व्यवस्था रे मताबक नीं आ।”
\v 14 तां जे पौलुसे बोलणे जो तैयार ई था, तां गल्लियो येढ़ा यहूदियां ने बोलया, “हे यहूदियो, जे ये किछ अन्याय या दुष्ट गल्ल हुंदी, तां पक्का ई हऊं तुहां री सुणदा।
\v 15 पर जे ये गल्ल वाद-विवाद, शब्दां, कने नौंवा, कने तुहां रिया अपणिया व्यवस्था रे बारे ची तां तुहें ई जाणो; कांभई हऊं इन्हां गल्लां रा जज नी बणना चांह्दा।”
\v 16 कने तिने तिन्हां जो न्याय आसना रे सामणे ते बाहरॉ कुडुआई तया।
\v 17 तां सबीं लोकें आराधनालया रे सरदार सोस्थिनेसा जो पकड़ी ने न्याय आसना रे सामणे गया। पर गल्लियो इन्हां गल्लां री किछ बी चिन्ता नी कित्ती।
\s अन्ताकिया जो बापस औणा
\p
\v 18 पौलुस बौहतीं दिनां तका तेथी रैहया फेरी भाईयां ते विदा हुई ने किंखिया च इस खातर सिर मुंडुआया कांभई तिने मन्नत मन्नी री थी, कने जहाजा पर सीरिया जो चली पया कने तिसने सौगी प्रिस्किल्ला कने अकिवला थे।
\v 19 तिने इफिसुस पुज्जी ने तिन्हां जो तेथी छड्या, कने अप्पु आराधनालया च जाई ने यहूदियां ने वाद-विवाद करने लगया।
\v 20 तां जे तिन्हें तिसने विनती कित्ती, “अहां सौगी होर किछ दिन रैह।” तां सै नीं मन्नया;
\v 21 पर सै येढ़ा बोली ने तिन्हां ते विदा हुआ, “जे परमेशरे चाह्या तां हऊं तुहां ला फेरी आऊंगा।” तां सै इफिसुसा ते जहाजा खोली ने चली पया;
\s पौलुसा री तिज्जी प्रचार यात्रा
\p
\v 22 कने कैसरिया च उतरी ने (यरूशलेमा जो) गया कने कलीसिया जो नमस्कार करी ने अन्ताकिया जो आया।
\v 23 फेरी किछ दिन रई ने सै तेथी ते निकलया कने, इक्की तरफा ते गलातिया रे फ्रूगिय परदेशा रे सब चेलेयां जो मजबूत करदा फिरया।
\s इफिसुस नगरा च अपुल्लोस
\p
\v 24 अप्पुलोस नौंवा रा इक यहूदी माह्णु, तिसरा जन्म जे सिकन्दरिया च हुई रा था, सै जे विद्वान आदमी कने पवित्रशास्त्रा जो खरे ढंगा ने जाणां था, इफिसुसा च आया।
\v 25 तिने प्रभुये रे रस्ते री खरी शिक्षा पाई री थी, कने मन लगाई ने यीशुये रे बारे च ठीक-ठीक सणुआवां कने सखांवां था, पर सै सिर्फ यूहन्ना रे बपतिस्मे री गल्ल जाणां था।
\v 26 सै आराधनालया च निधड़क हुई ने बोलणे लगया, पर प्रिस्किल्ला कने अकविला तिसरियां गल्लां सुणी ने तिस्सो अप्पु ला लयाई ने परमेशरा रे रस्ते रे बारे च तिस्सो होर भी ठीक-ठीक दस्सया।
\v 27 तां जे तिने येढ़ा सोचया भई पार जो जाई ने अखाया जो जाओ तां भाईये तिस्सो हिम्मत दई ने चेलेयां जो लिखया भई सै तिसने खरे ढंगा ने मिलो; कने तिने तेथी पुज्जी ने तिन्हां लोकां री बड़ी मद्द कित्ती तिन्हें जे अनुग्रह रिया वजह ते विस्वास कित्या था।
\v 28 कांभई सै पवित्रशास्त्रा ते प्रमाण दई-दई ने भई यीशु ई मसीह आ, बड़े जोरा-सोरा ते यहूदियां जो सबीं रे सामणे लाजवाब करदा रेह्या।
\c 19
\s इफिसुस नगरा च पौलुस
\p
\v 1 तां जे कुरिन्थुस च था, तां पौलुस प्रदेशा रे उपरले हिस्से चीयें हुई ने इफिसुसा च आया। तेथी किछ चेलेयां जो देक्खी ने
\v 2 तिन्हां ने बोलया, “क्या तुहों विस्वास करदे वक्ता पवित्र आत्मा मिलया?” तिन्हें तिस्सो बोलया, “अहें ना तां पवित्र आत्मा रे बारे च हनी सुणी रा।”
\v 3 तिने तिन्हां ने बोलया, “तां फेरी तुहें किसरा बपतिस्मा लया?” तिन्हें बोलया, “यूहन्ना रा बपतिस्मा।”
\v 4 पौलुसे बोलया, “यूहन्ने ये बोली ने मन फिराणे रा बपतिस्मा दित्या भई सै जे मेरे बाद औणे औऴा आ, तिस पर मतलब यीशुये पर विस्वास करयों।”
\v 5 ये सुणी ने तिन्हें प्रभु यीशुये रे नौंवा रा बपतिस्मा लया।
\v 6 तां जे पौलुसे तिन्हां पर हाथ रखे, तां पवित्र आत्मा तिन्हां परा उतरेया, कने सै अन्य-अन्य भाषा बोलणे कने भविष्यवाणी करने लगे।
\v 7 ये सब तकरीबन बारह आदमी थे।
\p
\v 8 सै आराधनालया च जाई ने तिन्नां महीनयां तका निडर हुई ने बोलदा रेह्या, कने परमेशरा रे राज्जा रे बारे च विवाद करदा कने समझांदा रेह्या।
\v 9 पर तां जे किछ लोक कठोर हुई ने तिसरी नी मन्नी पर लोकां रे सामणे इस रस्ते जो बुरा बोलणे लगे, तां तिने तिन्हां जो छड्डी तया कने चेलेयां जो लग करी तया, कने हर रोज तुरन्नुसा रिया पाठशाला च वाद-विवाद करदा रेह्या।
\v 10 दुईं सालां तका येढ़ा ई हुंदा रेह्या, येथी तका भई आसिया रे रैहणे औऴे क्या यहूदी क्या यूनानी सबीं प्रभुये रा वचन सुणी लया।
\p
\v 11 परमेशर पौलुसा रे हाथा रिया सामर्था ते नोखे काम्म दस्सां था।
\v 12 येथी तका भई रमाल कने पुआरने तिसरे शरीरा ने छुआई ने बमारां पर सट्टां थे, कने तिन्हां रियां बमारियां चली जांवां थियां; कने दुष्टात्मा तिन्हां च ते निकली जांवां थियां।
\v 13 पर किछ यहूदी सै जे झाड़-फूंक करां थे, येढ़ा करने लगे भई तिन्हां च जे दुष्टात्मा हुआं थियां तिन्हां परा प्रभु यीशुये रा नौं येढ़ा बोली ने फूंको, “तिस यीशुये रा प्रचार जे पौलुस करां, हऊँ तुहां जो तिसरी कसम दुआई दां।”
\v 14 कने स्क्किवा नौंवा रे इक यहूदी प्रधान याजका रे सात पुत्र थे, सै जे येढ़ा ई करां थे।
\v 15 पर दुष्टातमे तिन्हां जो जवाब दित्या, “यीशुये जो हऊँ जाणाईं, कने पौलुसा जो बी जाणाईं, पर तुहें कुणये?”
\v 16 कने तिने माह्णुये तिस च जे दुष्टात्मा थियां तिन्हां परौ लमखी ने कने तिन्हां जो अपणे बसा च लयाई ने, तिन्हां परा येढ़ा उपद्रव कित्य भई सै नंगे कने जख्मी हुई ने तिस घरा ते नट्ठे।
\v 17 ये गल्लां इफिसुसा रे रैहणे औऴेयां सब यहूदी कने यूनानी बी जणी गे, कने तिन्हां सबी परा भय छाई गया; कने प्रभु यीशुये रे नौंवा री बड़याई हुई।
\v 18 तिन्हें जे विस्वास कित्ती रा था तिन्हां च ते बौहतीं आई ने अपणेयां-अपणेयां कम्मां जो मन्नी लया कने प्रगट कित्या।
\v 19 जादु करने औऴेयां च ते अपणी-अपणी पोथियां कट्ठियां करी ने सबी रे सामणे फुक्की तियां, कने तां जे तिन्हां रा मूल जोड़या, तां पंजाह हजार चाँदिये रे सिक्केयां रे बराबर निकलया।
\v 20 इयां प्रभुये रा वचन जोरां-सोरां ते फैलदा कने परबल हुन्दा गया।
\p
\v 21 तां जे ये गल्लां हुई चुक्कियां तां पौलुसे आत्मा च ये ठाणेया भई मकिदुनिया कने अखाया चीयें हुई ने यरूशलेमा जो जाऊं, कने बोलया, “तेथी जाणे ते बाद मिन्जो रोमा जो बी देखणा जरुरी आ।”
\v 22 इस खातर अपणी सेवा करने औऴेयां च ते तीमुथियुसा कने इरास्तुसा जो मकिदुनिया भेजी ने अप्पु जो किछ दिन आसिया च रई गया।
\s इफिसुस च उपद्रब
\p
\v 23 तिस वक्ता तिस पंथा रे बारे च बड़ा हुल्लड़ हुआ।
\v 24 कांभई देमेत्रियुस नौंवा रा इक सन्यार अरतिमिसा रे चाँदिये रे मन्दर बणवाई ने कारीगीरां जो बौहत काम्म दुआवां था।
\v 25 तिने तिन्हां जो कने येढ़ियां ई चीजां रे कारीगिरां जो कट्ठा करी ने बोलया, “हे माह्णुओ, तुहें जाणां ये भई इस कम्मा ते अहां जो कितना पैसा मिलां।
\v 26 तुहें देखां ये कने सुणया रां ये भई ना सिर्फ इफिसुसा च, पर तकरीबन सारे ई आसिया च इने पौलुसे येढ़ा बोली-बोली ने सबी लोकां जो समझाया कने भरमाई रा बी आ, भई हत्थां री कारीगरी ई, सै ईश्वर नींये।
\v 27 इसते हुण सिर्फ इसी गल्ला रा डर नीं आ भई अहां रे इस धंधे री प्रतिष्ठा चली जाणी, ये भी आ भई। महान देवी अरतिमिसा रा मन्दर बेकार समझेया जाणा, कने तिस्सो जे सारा आसिया कने जगत पुज्जां था तिसरा महत्व भी जान्दा रेहणा।”
\p
\v 28 सै येढ़ा सुणी ने गुस्से च भरी गे कने सारे जोरा ने रड़ाई-रड़ाई ने बोलणे लगे, “इफिसुसा री अरतिमिस महान ई!”
\v 29 कने सारे नगरा च बड़ा हल्ला मची गया, कने मकिदुनिया वासी गयुस कने अरस्तिखुर्सा जो सै जे पौलुसा सौगी यात्रा करया रां थे, पकड़ी लया, कने इक्की सौगी रंगमंचा खा दौड़ी गे।
\v 30 तां जे पौलुसे लोकां ने सौगी अन्दरा जो जाणा चाह्या तां चेलेयां तिस्सो रोकी लया कने जाणे नी दित्या।
\v 31 आसिया रे हाक्मा च ते बी तिसरे कईयें मित्रें तिस ला ये बोली भेजया कने विनती कित्ती भई नाटकशाला च जाई ने जोखम देखां चकदा।
\v 32 तेथी कोई किछ रड़ाये रां था कने कोई किछ, कांभई सभा च बड़ी गड़बड़ हुया रां थी, कने मते सारे लोक येढ़ा जाणदे बी नी थे भई अहें किस खातर कट्ठे हुई रे।
\v 33 तां तिन्हें सिकन्दरा जो, तिस्सो जे यहूदियें खड़ा कित‍ती रा था, भीड़ा च अग्गे कित्या। सिकन्दर हाथां ने सहारा करी ने लोकां रे सामणे जवाब देणा चाहवां था।
\v 34 पर तां जे तिन्हां जो पता लगया भई सै यहूदी आ, तां सब कोई दुंईं घन्टेयां तका रड़ादे ई रहे, “इफिसुसा री अरतिमिस महान ई।”
\v 35 तां नगरा रे मन्त्रियें लोकां जो शान्त करी ने बोलया, “हे इफिसुसा रे लोको, कुण नी जाणदा भई इफिसियां रा नगर महान देवी अरतिमिसा रे मन्दरा, कने जीयुसा रिया तरफा ते खड़ी रिया मूर्तिया रा टहलूआ।
\v 36 इस खातर तां जे भई इन्हां गल्लां री तोड़ नी हुई सकदी, तां ठीक आ भई तुहें शान्त रह्वा कने बिना सोचे बचारे किछ नी करा।
\v 37 कांभई तुहें इन्हां माह्णुआं जो लंदी रा सै जे नां तां मन्दरा रे लूटणे औऴे ये नां अहां रिया देवीया री निन्दा करांये।
\v 38 जे देमेत्रियुस कने तिसरे साथी कारीगरां रा किसी ने झगड़ा हो तां कचहेरी खुली गी कने हाक्म भी ये; सै इक्की दुजे परा इलजाम लाओ।
\v 39 पर जे तुहां किसी होरी गल्ला रे बारे च पुछणा चाह्वां ये, तां निश्चित सभा च फैसला कित्य जाणा।
\v 40 कांभई अज्जा रे बलवे रिया वजह ते अहां परा दोष औणे रा डर आ, इस खातर भई इसरी कोई वजह नीं, कने अहां ले इसा भीड़ा रे कट्ठे हुणे रा कोई जवाब नीं आ।”
\v 41 येढ़ा बोली ने तिने सभा जो विदा कित्या।
\c 20
\s मकिदुनिया, यूनान कने त्रोआसा च पौलुस
\p
\v 1 तां जे हुल्लड़ रूकी गया तां पौलुसे चेलेयां जो सद्दी ने समझाया, कने तिन्हां ते विदा हुई ने मकिदुनिया खा चली पया।
\v 2 तिस सारे प्रदेशा चीयें हुई ने कने चेलेयां जो हिम्मता ने भरी ने सै यूनाना जो आया।
\v 3 तां जे तिन्न महीने रई ने सै तेथी ते जहाजा पर सीरिया खा जाणे पर था, तां यहूदी तिसरिया घाता च लगे, इस खातर तिन्हें ये फैसला कित्या भई मकिदुनिया हुई ने वापस हुई जाओ।
\v 4 बिरीया रे पुरूर्स रा पुत्र सोपत्रुस कने थिस्सलुनीकियों च ते अरिस्तर्खुस कने सिकुन्दुस, कने दिरबे रा गयुस, कने तीमुथियुस, कने आसिया रा तुखिकुस कने त्रुफिमुस आसिया तका तिसने सौगी आये।
\v 5 सै अग्गे जाई ने त्रोआसा च अहां जो नयाऴणे लगे।
\v 6 कने अहें बिना मलेड़े री रोटिया रे दिनां ते बाद फिलिप्पीयां ते जहाजा परा चढ़ी ने पंज्जां दिना च त्रोआसा च तिन्हां ला पुज्जे, कने सत्तां दिनां तका तेथी रहे।
\s त्रोआसा च यूतुखुस रा जिन्दा कित्या जाणा
\p
\v 7 हफ्ते रे पैहले दिन तां जे अहें रोटी तोड़णे खातर कट्ठे हुये, तां पौलुसे तिस जे दुज्जे दिन चली जाणा था, तिन्हां ने गल्लां कित्तियां; कने अधिया राती तका गल्लां करदा रेह्या।
\v 8 तिस बरांडे जे अहें कट्ठे हुई रे थे तिस च मते दीऊये बलया रां थे।
\v 9 कने यूतुखुस नौंवा रा इक जवाब दुआरिया च बैठीरा गैहरिया नींदा ने झुकया रां था। तां जे पौलुस मत्तिया देरा तका गल्लां करदा रेह्या तां सै नींदा रे झोखे च तिज्जिया मंजला ते पई गया, कने मरिरा चकया।
\v 10 पर पौलुसे उतरी ने तिसने गल्ले लगया, कने गल्ले लगाई ने बोलया, “मता घबरांदे; कांभई इसरा प्राण इस च ई आ।”
\v 11 कने उपर जाई ने रोटी तोड़ी होर खाई ने इतनिया देरा तका गल्लां करदा रेया भई भ्याग हुणे लगी गया। फेरी सै चली गया।
\v 12 कने सै तिस जवाना जो ज्यूंदे ली आये कने बौहत शान्ति पाई।
\s त्रोआस ते मिलेतुस री यात्रा
\p
\v 13 अहें पैहले ई जहाजा पर कोह्ई ने अस्सुसा जो येढ़ा सोची ने अग्गे गे भई तेथी ते अहां जो पौलुसा जो कुवाई लेणा, कांभई तिने ये इस खातर रखी रा था भई तिस अप्पु पैदल जाणा था।
\v 14 तां जे सै अस्सुसा च अहां मिलणा तां अहें तिस्सो कुवाई ने मितुलेने च आये।
\v 15 तेथी ते जहाजा खोली ने अहें दुजे दिन खियुस रे सामणे पुज्जे, कने अगले दिन सामुस च पुज्जी गे; फेरी दुजे दिन मिलेतुस च आये।
\v 16 कांभई पौलुसे इफिसुसा रे नेड़े चीयें जाणे रा फैसला कित्या था भई कित्ती येढ़ा नी हो भई तिस्सो आसिया च देर लगो; कांभई सै छोड़ा च था भई जे हुई सको तां पिन्तेकुस्ता रे रोज यरूशलेमा च रहो।
\s इफिसुस रे बजुर्गां जो उपदेश
\p
\v 17 मिलेतुसा ते इफिसुसा जो बोली ने भेजया, भई कलीसिया रे प्राचीनां जो सद्दो।
\v 18 तां जे सै तिसला आये, तां तिन्हां ने बोलया : “तुहें जाणां ये भई पैहले ई दिना ते तां जे हऊँ आसिया च पुज्जेया, हऊँ हर वक्ता तुहां सौगी कियां-कियां रैहया-
\v 19 मतलब बड्डिया दीनता ने, कने आँसु बहाई-बहाई ने, कने तिन्हां परीक्सां च सै जे यहूदियां रिया साजिशा रिया वजह ते मेरे परा पईयां, हऊँ प्रभुये री सेवा करदा ई रेया;
\v 20 कने सै-सै गल्लां जे तुहां रे फायदे रियां थीयां, तिन्हां जो दसणे कने लोकां रे सामणे कने घरें-घरें सखाणे च कदी मनी झिझकया,
\v 21 पर यहूदियां कने यूनानियां रे सामणे गवाई देंदा रेया भई परमेशरा खा मन फिरावा कने अहां रे प्रभु यीशु मसीह पर विस्वास करना चाहिंदा।
\v 22 हुण देखो हऊँ आत्मा ते बझिरा यरूशलेमा जो जावा कने हऊँ नी जाणदा भई तेथी मेरे सौगी क्या-क्या हूँगा;
\v 23 सिर्फ येढ़ा जाणां आ भई पवित्र आत्मा हर नगरा-नगरा च गवाई देई ने मेरने बोलया रां भई बन्धन कने क्लेश तेरे खातर तैयार ये।
\v 24 पर हऊँ अपणे प्राणां जो बी किछ बी नी समझदा भई तिस्सो प्यारा जाणु, पर येढ़ा भई हऊँ अपणी दौड़ा जो कने तिसा सेवा जो पूरी करूँ, सै जे परमेशरा रे अनुग्रह ते सुसमाचारा री गवाई देणे खातर प्रभु यीशुये ते मिली री।
\v 25 हुण देखो, हऊँ जाणां भई तुहें सब तिन्हां च जे हऊँ परमेशरा रे राज्जा रा प्रचार करदा फिरया, मेरा मूँह फेरी नी देखगे।
\v 26 इस खातर हऊँ अजो-आज तुहां ने गवाई दई ने बोलां, भई हऊँ सबीं रे खुना ते नर्दोष आ।
\v 27 कांभई हऊँ परमेशरा रियाँ सारियां गल्लां जो तुहां पूरिया रितिया ते दसणे जो कदी मनी झिझकेया।
\v 28 इस खातर अपणी कने पूरे झुण्डा री रखवाली करां तिस च जे पवित्र आत्मा ते अध्यक्ष बणाई रा, भई तुहें परमेशरा री कलीसिया री रखवाली करो, तिस्सो जे तिने अपणे खुना ते मूल लई रा।
\v 29 हऊं जाणां भई मेरे जाणे ते बाद फाड़णे औऴे भेड़ियां तुहां च औणां तिस जे झुण्डा जो नी छड्णा।
\v 30 तुहां रे ई च ते भी येढ़े-येढ़े माह्णु उठणे, तिन्हां जे चेलेयां जो अप्पु खा खींजणे खातर गलत फलत गल्लां करनियां।
\v 31 इस खातर जागदे रह्वा, कने याद करा भई मैं तिन्नां सालां तका रात-दिन रोई-रोई ने हरिक जो चेतावनी देणा नी छड्या।
\v 32 कने हुण हऊँ परमेशरा जो, कने तिसरे अनुग्रह रे वचना जो तुहां जो दई देंदा; सै जे तुहां री तरक्की करी सक्कां कने सब पवित्र किती रे लोकां च कट्ठी मीरास दई सकां आ।
\v 33 मैं किसी जो चाँदी, सोने या कपड़े रा लालच नी कित्या।
\v 34 तुहें अप्पु जाणां ये भई इनें ई हत्थें मेरी कने मेरे साथियां री जरूरतां पूरियां कित्तियां।
\v 35 मैं तुहां जो सब किछ करी ने दस्सया भई इयां-इयां मेहनत करी ने निर्बलां जो संभालना कने प्रभु यीशुये रे वचन याद रखणे जरूरी ये, सै जे तिने अप्पु ई बोली रा : ‘लेणे ते देणा खरा आ’।”
\p
\v 36 येढ़ा बोली ने तिने गोडे टेकी ने तिन्हां सबीं सौगी प्राथना किती।
\v 37 तां सै सब बौहत रोये कने पौलुसा रे गले लगी ने तिस्सो प्यार करने लगे।
\v 38 सै जादा जे इसा गल्ला ते दुःखी थे भई सै जे तिने बोली री थी भई तुहां मेरा मुँह फेरी नी देखणा। तां तिन्हें तिस्सो जहाजा तका पजुवाया।
\c 21
\s पौलुसा रा यरुशलेम जो जाणा
\p
\v 1 तां जे अहें तिन्हां ते लग हुई ने जहाज खोलया, तां सीधे रस्ते ते कोसा च आये, कने दूज्जे रोज रुदूसा च कने तेथी ते पतरा च आये।
\v 2 तेथी ते इक जहाज फिनीके जो जान्दा मिलया। कने अहें तिस परा चढ़ी ने तिस्सो खोली तया।
\v 3 तां जे साइप्रस दूस्या, तां अहें तिस्सो खबिया खा छड्डी ने, कने सीरिया जो चली ने सूरा जो उतरे; कांभई तेथी जहाजा रा समान तुआरना था।
\v 4 चेलेयां ने मिली ने अहें तेथी सात दिन रहे। तिन्हें आत्मा रे सखाई रेयां पौलुसा ने बोलया भई यरूशलेमा च पैर देखा रखदा।
\v 5 तां जे सै दिन पूरे हुई गे, तां अहें तेथी ते चली पे; कने जनानां कने बालकां समेत तिन्हें अहां जो नगरा ते बाहरा तका पुजुआया; कने अहें कनारे पर गोडे टेकी ने प्राथना कित्ती,
\v 6 तां इक्की दुज्जे ते विदा हुई ने, अहें तां जहाजा परा चढ़े कने सै अपणे-अपणे घरां जो हट्टी गे।
\p
\v 7 तां जे अहें सुरा ते जल यात्रा पूरी करी ने पतूलीगईस च पुज्जे, कने भाईयां जो नमस्कार करी ने तिन्हां सौगी इक दिन रहे।
\v 8 दुज्जे रोज अहें तेथी ते चली ने कैसरिया च आये, कने फिलिप्पुस सुसमाचार प्रचार करने औऴे रे घरा च सै जे सत्तां च ते इक था; जाई ने तेथी रहे।
\v 9 तिस रियां चार कुआरियां कुड़ियां थियां सै जे भविष्यवाणी करां थियां।
\v 10 तां जे अहें तेथी मते दिन रई चुक्के, तां अग्ब्बुस नौंवा रा इक भविष्यवक्ता यहूदिया ते आया।
\v 11 तिने अहां ले नेड़े आई ने पौलुसा रा परना लया, कने अपणे हत्था पैरां च बन्ही ने बोलया, “पवित्र आत्मा ये बोलां भई तिस माह्णुये रा जे ये परना आ, तिस्सो यरूशलेमा च यहूदियां इयां ई बनणा कने अन्यजातियां रे हत्था च देणा।”
\v 12 तां जे अहें ये गल्लां सुणियां, तां अहें कने तेथी रे लोकें तिसने विनती कित्ती भई सै यरूशलेमा जो नी जाओ।
\v 13 पर पौलुसे जवाब दित्या, “तुहें रोई-रोई ने मेरा दिल कैं तोड़या रां ये? हऊँ बी तां यीशुये रे नौंवा खातर यरूशलेमा च ना सिर्फ बनोणे पर मरने खातर बी तयार आ।”
\v 14 तां जे सै नी मन्या तां अहें येढ़ा बोली ने चुप हुई गे, “प्रभुये री इच्छा पूरी हुई जाओ।”
\p
\v 15 इन्हां दिनां ते बाद अहें तयारी कित्ती कने यरूशलेमा जो चली पये।
\v 16 कैसरिया ते भी किछ चेले अहां सौगी गे कने अहें मनासोम नौंवा रे साइप्रसा रे इक्की पुराणे चेले रे घरॉ ली आये, भई अहें तेथी रूको।
\s पौलुसा री याकूबा ने भेंट
\p
\v 17 तां जे अहें यरूशलेमा च पुज्जे, तां भाई बड़िया खुशीया ने अहां ने मिले।
\v 18 दुज्जे रोज पौलुस अहां जो लई ने याकुबा ला गया, तेथी जे सारे प्राचीन कट्ठे थे।
\v 19 तां तिने तिन्हां जो नमस्कार करी ने, जो-जो काम्म परमेशरे तिसरिया सेवा रे द्वारा अन्यजातियां च कित्तीरे थे, इक-इक करी ने सब दस्से।
\v 20 तिन्हें ये सुणी ने परमेशरा री महिमा कित्ती, फेरी तिसने बोलया, “हे भाई तु देखया रां भई यहूदियां च ते कई हजारें विस्वास कित्या; कने सब व्यवस्था खातर धुन लाई रे ये।
\v 21 तिन्हां जो तेरे बारे च सखाई तरा भई ना अपणे बच्चेयां रा खतना करावा कने ना रिति-रिवाजां परा चला।
\v 22 तां फेरी क्या कित्या जाओ? लोकां सुणना भई तु येथी आई रा।
\v 23 इस खातर सै जे अहें तेरने बोलांये, तेढ़ा कर। अहा ले येथी चार माह्णुये तिन्हें जे मन्नतां मन्नी रियां।
\v 24 तिन्हां जो सौगी नई ने अप्पु जो पवित्र कर; कने तिन्हां जो खर्चा दे भई सै सिर मुंडुवाओ। तां सबी जो पता लगी जाणा भई सै जे गल्लां तिन्हें तेरे बारे च दस्सी रियां, तिन्हां च किछ भी सच्चाई नीं पर तु अप्पु ई व्यवस्था जो मन्नी ने तिता रे मताबक चलां।
\v 25 पर तिन्हां अन्जातियां रे बारे च तिन्हें जे विस्वास कित्तिरा, अहें ये फैसला करी ने लिखी भेजी रा भई सै मुर्तियां रे सामणे बलि कित्ती रे मासा ते, कने खुना ते कने गला घोटी रे मासा ते, कने व्यभिचारा ते बची रे रहो।”
\v 26 तां पौलुसे तिन्हां माह्णुआं जो लई ने, कने दुजे दिन तिन्हां सौगी पवित्र हुई ने मन्दरा च गया, कने तेथी दस्सी तया भई पवित्र हुणे रे दिन, मतलब कदुंआं तका ये दिन पुरे हुणे, तदूंआं तका तिन्हां च ते हरेका खातर चढ़ावा चढाणा।
\s मन्दरा च पौलुसा रा पकड़या जाणा
\p
\v 27 तां जे सै सात दिन पूरे हुणे पर थे, तां आसिया रे यहूदियें पौलुसा जो मन्दरा च देक्खी ने सबी लोकां जो भड़काया, कने येढ़ा रड़ाई ने तिस्सो पकड़ी लया,
\v 28 “हे इस्राएलियो, मद्द करा; ये सै माह्णुआ, सै जे लोकां रे, कने व्यवस्था रे, कने इसा जगहा रे बरोधा च हर जगहा सबीं लोकां जो सखावां, येथी तका भई यूनानियां जो बी मन्दरा च लयाई ने तिने इस जगहा जो अपवित्र कित्तिरा।”
\v 29 तिने इसते पैहले इफिसुस वासी त्रुफिमुसा जो तिसने सौगी नगरा च देखया था, सै समझे थे भई पौलुस तिस्सो मन्दरा च लयाया।
\v 30 तां सारे नगरा च हल्ला मची गया, कने लोक दौड़ी-दौड़ी ने कट्ठे हुये कने पौलुसा जो पकड़ी ने मन्दरा ते बाहरा जो घसीटी ने ली आये, कने झट ई दरवाजे बन्द करी ते।
\v 31 तां जे सै तिस्सो मारी देवां चाह्वां थे, तां पलटना रे सरदारा जो समचार पुज्जेया भई सारे यरूशलेमा च हल्ला मची रा।
\v 32 तां सै ताहलु ई सैनिकां कने सुबेदारां जो लई ने तिन्हां लौ थल्ले दौड़ी ने गये; कने तिन्हें पलटना रे सरदारां कने सैनिकां जो देखी ने पौलुसा जो मारना-कुटणा छड्डी तया।
\v 33 तां पलटना रे सरदारे नेड़े आई ने तिस्सो पकड़ी लया; कने दूईं जंजीरां च बनणे रा हुक्म दई ने पुछणे लगया ये कुण आ कने इने क्या कित्तिरा?”
\v 34 पर भीड़ा च ते कोई किछ कने कोई किछ गलांदे रहे। तां जे हल्ले रे मारे सै ठीक ढंगा ने सच्चाई नी जाणी सकया, तां तिस्सो गड़ा च नेणे रा हुक्म दित्या।
\v 35 तां जे सै पैड़ियां परा पुज्जया, तां येढ़ा हुआ भई भीड़ा रे दबाबा रिया वजह ते सैनिकां जो तिस्सो चक्की ने नेणे पया।
\v 36 कांभई लोकां री भीड़ रड़ांदी तिसरे पिछे पई री थी, “इस्सो खत्म करी दवा।”
\p
\v 37 तां जे सै पौलुसा जो गढां च लई ने जायें रां थे, तां तिने पलटना रे सरदारा ने बोलया, “क्या मिन्जो हुक्मा भई हऊं तेरने किछ बोलूं?” तिने बोलया, “क्या तु यूनानी भाषा जाणां?
\v 38 क्या तु सै ई मिस्त्री नीं आ, सै जे इन्हां दिनां ते पैहले विद्रोही बणी ने, चार हजार कटारा औऴेयां लोकां जो जंगला च लई गया था?”
\v 39 पौलुसे बोलया, “हऊं तां तरसुसा रा यहूदी माह्णु आ! किलकिया रे मन्ने-तन्ने नगरा रा रैहणे औऴा। हऊं तेरने विनती करां भई मिन्जो लोकां ने गल्लां करने दे।”
\v 40 तां जे तिने हुक्म दित्या तां पौलुसे पैड़ियां पर खड़ी ने लोकां जो हत्था रा सहारा कित्या। तां जे सै चुप हुई गे तां सै इब्रानी भाषा च बोलणे लगया :
\c 22
\s भीड़ा रे सामणे पौलुसा रा भाषण
\p
\v 1 “हे भाईयों कने पित्रो मेरा जवाब सुणा, सै जे मांह हुण तुहां रे सामणे देणा।”
\v 2 सै ये सुणी ने भई इस अहां ने इब्रानी भाषा च गलाणा, होर बी चुप हुई गे। तां तिने बोलया :
\v 3 “हऊं तां यहूदी माह्णु आ, सै जे किलकिया रे तरसुसा च जम्मी रा; पर इस नगरा च गम्लीयेला रे पैरां च बैठी ने पढ़ेया, कने बापदादेयां री व्यवस्था जो खरिया रितिया पर सखाया गया; कने परमेशरा खातर येढ़ी लगाई री थी, तेढ़ी जे तुहां सबी जो आज लगी री।
\v 4 मैं तां क्या आदमी क्या जनानां दुईं जो बन्ही-बन्ही ने जेलखाने च पाई-पाई ने, इस पंथा जो येथी तका सताया भई तिन्हां जो मुराई भी दित्या।
\v 5 इस गल्ला खातर महायाजक कने सब पुरनिये गवाह ये भई तिन्हां ते हऊं भाईयां रे नौंवा पर चिट्ठियां लई ने दमिश्का जो जाया रां था, भई सै जे तेथी हो तिन्हां जो बी सजा दुवाणे खातर बन्ही ने यरूशलेमा जो लयाऊं।
\s अपणे मन बदलने रा बर्णन
\r (प्रेरितां 9:1-19;26:12-18)
\p
\v 6 “तां जे हऊं चलदे-चलदे दमिश्का रे नेड़े पुज्जया, तां येढ़ा हुआ भई दपैहरा रे वक्ता इकदम इक बड्डी ज्योति आकाशा ते मेरे चऊँ पासयां चमकी।
\v 7 कने हऊं धरतिया पर पई गया कने येढ़ी अवाज सुणी, ‘हे शाऊल, हे शाऊल, तु मिन्जो कै सताया रां?’
\v 8 मैं जवाब दित्या, ‘हे प्रभु, तु कुणा?’ तिने मेरने बोलया, ‘हऊं यीशु नासरी आ, तिस्सो जे तु सताया रां?’
\v 9 मेरे साथियें ज्योति चमकदी तां देखी, पर सै जे मेरेने बोलया रां था तिसरी आवाज नी सुणी।
\v 10 तां मैं बोलया, ‘हे प्रभु, हऊं क्या करूं?’ प्रभुये मेरने बोलया, ‘उठी ने दमिश्का च जा, होर जो किछ तेरे करने खातर ठहराई रा तेथी तिज्जो सै सब दस्सी तया जाणा।’
\v 11 तां जे तिस ज्योतिया रे तेजा रे मारे मिन्जो किछ नी दुस्सया, तां मैं अपणे साथियां रे हाथां पकड़ी ने दमिश्का जो आया।
\p
\v 12 “तां हनन्याह नौंवा रा व्यवस्था रे मताबक इक भक्त माह्णु, सै जे तेथी रेहणे औऴेयां सब यहूदियां च सुनाम था, मेरे ला आया,
\v 13 कने खड़े हुई ने मेरने बोलया, ‘हे भाई शाऊल, फेरी देखणे लग।’ तिस ई घड़िया मेरियां आक्खीं खुली गईयां कने मैं तिस्सो देखया।
\v 14 तां तिने बोलया, ‘अहां रे बाप दादेयां रे परमेशरे तिज्जो इस खातर ठहराई रा भई तु तिसरिया इच्छा जो जाणो, कने तिस धर्मिये जो देखो कने तिसरे मुँहा ते गल्लां सुणो।
\v 15 कांभई तु तिसरिया खा ते सबी माह्णुआं रे सामणे तिन्हां गल्लां रा गवाह हुणा सै जे तैं देखया कने सुणेया।
\v 16 हुण देर कैं करया रां? उठ बपतिस्मा लै, कने तिसरा नौं लई ने अपणे पापां जो धोई ले।’
\s अन्यजातियां च प्रचार
\p
\v 17 “तां जे हऊँ फेरी यरूशलेमा च आई ने मन्दरा च प्राथना करया रां था, तां बेसुध हुई गया,
\v 18 कने तिस्सो देखया भई सै मेरने बोलया रां, ‘छोड़े करी ने यरूशलेमा ते झट निकली जा; कांभई तिन्हां मेरे बारे च तेरी गवाई नी मन्नणी।’
\v 19 मैं बोलया, ‘हे प्रभु, सै तां अप्पु जाणांये भई हऊं तेरे पर विस्वास करने औऴेयां जो जेलखाने च पान्दा कने जगें-जगें आराधनालया च कुटावां था।
\v 20 तां जे तेरे गवाह स्तिफनुसा रा खुन बगया रां था तां हऊं बी तेथी खड़ी राथा कने इसा गल्ला च सहमत था, कने तिस्सो मारने औऴेयां रे कपड़ेयां री रखवाली करया रां था।’
\v 21 तिन्हें मेरने बोलया, ‘चली जा : कांभई मांह तिज्जो अन्यजातियां ला दूरा-दूरा जो भेजणा’।”
\p
\v 22 सै इसा गल्ला तका तिसरी सुणदे रये तां बड्डिया अवाजा च रड़ाये, “येढ़े माह्णुये जो खत्म करो इसरा ज्यूंदा रैहणा ठीक नीं आ।’
\v 23 तां जे सै रड़ांदे कने कपड़े सट्टदे कने आकाशा च धूड़ डुवांदे रये;
\v 24 तां पलटना रे सरदारे बोलया, “इस्सो गढ़ा च लई जाओ, कने कोड़े मारी ने पता लाओ, भई हऊं जांणूं भई लोक किस वजह ते इसरे विदरोहा च येढ़े रड़ाया रां ये।”
\v 25 तां जे तिने तिस्सो तसमेयां ने बन्हेया तां पौलुसे तिस सुबेदारा जो सै जे सौगी खड़ी रा था, बोलया, “क्या ये ठीक आ भई तुहें इक्की रोमी माह्णुये जो, कने सै भी बिना दोष साबत हुये, कोड़े मारो ?”
\v 26 सुबेदारे ये सुणी ने पलटना रे सरदारा ला जाई ने बोलया, “तु ये क्या करेया रां? ये तां रोमी माह्णु आ।”
\v 27 तां पलटना रे सरदारे तिस ला आई ने बोलया, “मिन्जो दस्स क्या तु रोमी आ?” तिने बोलया, “हाँ।”
\v 28 येढ़ा सुणी ने पलटना रे सरदारे बोलया, “मैं तां रोमी हुणे रा पद मते पैसे दई ने लई रा।” पौलुसे बोलया, “हऊं तां जन्मा ते ई रोमी आ।”
\v 29 तां सै जे लोक परखणे लगे थे, सै ताह्लू ई तिसला ते हटी गे; कने पलटना रा सरदार बी येढ़ा जाणी ने भई ये रोमी आ कने मैं तिस्सो बन्ही रा डरी गया।
\s बड्डिया पंचैती रे सामणे पौलुस
\p
\v 30 दुजे दिन तिने असली गल्ल जाणने रिया इच्छा ते भई यहूदी तिस परा कैं दोष लाया रांये, तिसरे बन्धन खोल्ही ते; कने प्रधान याजकां होर सारी महासभा जो कट्ठा हुणे रा हुक्म दित्या, कने पौलुसा जो थल्ले नई ने तिन्हां रे सामणे खड़ा करी तया।
\c 23
\p
\v 1 पौलुसे महासभा खा नजरां गडाई ने देखया, “हे भाईयो, मैं अज्जा तका परमेशरा खातर पूरे सच्चे मना ने जीवन बिताई रा।”
\v 2 तां हन्न्हा महायाजके सै जे तिसले खड़ी रे थे, तिन्हां जो तिसरे मुँहा पर थप्पड़ मारने रा हुक्म दित्या।
\v 3 तां पौलुसे तिसने बोलया, “हे चूना दित्तिरी कब्र, परमेशरा तिज्जो मारना तु व्यवस्था ते बाहर मिन्जो मारने रा हुक्म देयां ?”
\v 4 सै जे नेड़े खड़ी रे थे तिन्हें बोलया, “क्या तु परमेशरा रे महायाजका जो बुरा-भला बोलां आ?”
\v 5 पौलुसे बोलया, “हे भाईयो, हऊं नीं जाणदा था भई ये महायाजक आ; कांभई लिखिरा : ‘अपणे लोकां रे प्रधाना जो बुरा नी बोल’।”
\p
\v 6 तां पौलुसे येढ़ा जाणी ने भई इक दल सदूकियां रा कने दूज्जा फरीसियां रा, सभा च हाक पाई ने बोलया, “हे भाईयो, हऊं फरीसी कने फरीसियां रे वंशा रा आ, कने मेरा मकदमा मरीरेयां री आशा कने फेरी जमणे रे बारे च होया रां।”
\v 7 तां जे तिने ये गल्ल बोली तां फरीसियां कने सदूकियां च झगड़ा हुणे लगया; होर सभा च फूट पई गई।
\v 8 कांभई सदूकी तां येढ़ा बोलायें, भई ना फेरी ज्यूंदा हुणा, ना स्वर्गदूत ना आत्मा ई; पर फरीसी इन्हां सबी जो मन्नां ये।
\v 9 तां बड़ा हल्ला मचया किछ शास्त्री सै जे फरीसियां रे दला रे थे, उठी ने येढ़ा बोली ने लड़ने लगे, “अहें इस माह्णुये च कोई बुराई नीं देखदे, जे कोई आत्मा या स्वर्गदूत तिसने बोलां तां फेरी क्या?”
\v 10 तां जे बौहत झगड़ा हुआ तां पलटना रे सरदारे इस डरा ते भई सै पौलुसा रे टुकड़े-टुकड़े नी करी दो, पलटना जो हुक्म दित्या भई तिस्सो तिन्हां च ते जबरदस्ती नकाली लओ, कने गढां च लई जाओ।
\p
\v 11 तिसा राती प्रभुये तिसले खड़े हुई ने बोलया, “हे पौलुस, हिम्मत रख; कांभई तेढ़ी जे तें यरूशलेमा च मेरी गवाई दित्ती, तेढ़ी तिज्जो रोमा च बी गवाई देणी पौणी।”
\s पौलुसा रिया हत्या री चाल
\p
\v 12 तां जे दिन हुआ तां यहूदियें चाल खेल्ही कने कसम खादी भई तदुंआ तका जे पौलुसा जो मारी नी देयो, तदुंआ तका जे खांगे या पींगे तां अहां पर फटकार पौणी।
\v 13 तिने जे अप्पु चीयें ये कसम खादी थी, सै चालीयां आदमियां ते जादा थे।
\v 14 तिन्हें प्रधान याजकां कने पुरनियां ले जाई ने बोलया, “अहें ये ठाणी लरा भई तदुआं तका जे अहां पौलुसा जो मारी नी देणा, तदुंआ तका जे अहें किछ चखगे बी तां अहां परा फटकार पौणी।
\v 15 इस खातर हुण महासभा समेत पलटना रे सरदारा जो समझावा भई तिस्सो तुहां ला ली आओ, येढ़ा मन्नी ने भई तुहां तिसरे बारे च होर बी ढंगा ने पड़ताल करना चाह्वांये; कने अहां तिसरे पुजणे ते पैहले ई तिस्सो मारने खातर तयार रैहणा।”
\p
\v 16 पौलुसा रे भाण्जे सुणया भई सै तिस्सो मारने जोये, तां गढा च जाई ने पौलुसा जो दस्या।
\v 17 पौलुसे सुबेदारां च ते इक्की जो अप्पु ला सद्दी ने बोलया, “इस जवाना जो पलटना रे सरदारा ला लई जाओ, ये तिसने किछ बोलणा चाह्वां आ।”
\v 18 इस खातर तिने तिस्सो पलटना रे सरदारा ला नई ने बोलया, “कैदी पौलुसे मिन्जो सद्दी ने विनती कित्ती भई ये जवान पलटना रे सरदारा ने किछ बोलणा चाह्वां आ; इस्सो तिसला लई जाओ।”
\v 19 पलटना रे सरदारे तिसरा हाथ पकड़ी ने तिस्सो लग नई ने पुछया, “ तु मेरने क्या बोलणा चाह्वां आ,”
\v 20 तिने बोलया, “यहूदियें साजस कित्ती री भई तेरने विनती करो भई काल्ल पौलुसा जो महासभा च लयाओ, मन्नो भई सै होर बी ठीक ढंगा ने तिसरी जाँच करना चाह्वांये।
\v 21 पर तिन्हां री देखां सुणदा कांभई तिन्हां च ते चाली आदमियें तिस्सो मारने खातर तयार ये, तिन्हें ये ठाणी लरा भई तदुंआ तका जे तिन्हां पौलुसा जो मारी नी देणा तदुंआ तका ना किछ खाणा ना पीणा। कने हुण सै तैयार ये कने तेरे वचना जो निहालया रां ये।”
\v 22 तां पलटना रे सरदारे जवानां जो ये हुक्म दई ने भेजी तया, “किसी ने देखां बोलदा भई तैं मिन्जो ये गल्लां दस्सी रियां।”
\s पौलुसा जो फेलिक्सा ले भेज्जया जाणा
\p
\v 23 तां तिने दो सुबेदारां जो सद्दी ने बोलया, “दो सौ सैनिक, सत्तहर सवार, कने दो सौ भाले औऴे, राति रे पैहले पैहरा ते बाद कैसरिया जो जाणे खातर तैयार करी रखयों।
\v 24 कने पौलुसा रिया सवारिया खातर घोड़े तयार रखयों, भई तिस्सो फेलिक्स हाक्मा ला सई सलामत पुज्जुवाई ला।”
\v 25 तिन्हें येढ़ी इक चिट्ठी बी लिखी :
\p
\v 26 “महामहिम् फेलिक्स हाक्मा जो क्लौदियुस लूसियासा रा नमस्कार।
\v 27 इस माह्णुये जो यहूदियें पकड़ी ने मारना चाह्या, पर तां जे मैं जाणया भई सै रोमी आ तां पलटना लई ने तिस्सो छुड़ुवाई लया।
\v 28 हऊं जानणा चाह्वां था भई सै किस वजह ते तिस परा दोष लाये रांये, इस खातर तिस्सो तिन्हां रिया महासभा च लई गया।
\v 29 तां मैं जाणी लया भई सै अपणीया व्यवस्था रे बारे च तिस परा दोष लांवांये, पर मारी देणे खातर तिसच कोई दोष नीं मिलदा।
\v 30 तां जे मिन्जो पता लगया भई सै इस माह्णुये रिया घाता च लगीरे तां मैं ताह्लूं ई तिस्सो तेरेला भेजी तया; कने मुद्दईयां जो भी हुक्म दई तया भई तेरे सामणे तिस परा इलजाम लाओ।”
\p
\v 31 इस खातर तेढ़ा जे सैनिकां जो हुक्म दित्तिरा था, तियां ई सै पौलुसा जो लई ने रातों-रात अन्तिपत्रिसा च आये।
\v 32 दुज्जे रोज सै सवारां जो तिसने सौगी जाणे खातर छड्डी ने अप्पु गढां च हटी गे।
\v 33 तिने कैसरिया पुज्जी ने हाक्मा जो चिट्ठी दित्ती; कने पौलुसा जो भी तिसरे सामणे खड़ा कित्या।
\v 34 तिने चिट्ठी पढ़ी ने पुछया ये किस प्रान्ता रा?”
\v 35 कने तां जे पता लगया भई सै किलकिया रा आ तां तिसने बोलया, “ तां जे तेरे मुद्दईयां औणां तां हऊं तेरा मुक्कदमा सुणगा।” कने तिने तिस्सो हेरोदेसा रे किले च पैहरे च रखणे रा हुक्म दित्या।
\c 24
\s हाकिम फेलिक्सा रे सामणे पौलुस
\p
\v 1 पंज्जां रोज्जां ते बाद हन्ना महायाजके कई पुरनियां कने तिरतुलुस नौंवा रे किसी वकीला जो सौगी लई ने आया तिन्हें हाकिमा रे सामणे पौलुसा पर नालिस कित्ती।
\v 2 तां जे सै सद्या गया तां तिरतुलुस तिस परा दोष लाई ने बोलणे लगया : “हे महामहिम फेलिक्स, तेरते अहां जो बड़ा कुशल हुआ; कने तेरे प्रबन्धा ते इसा जातिया रियां कई बुराईयां सुधरेयां रां ईयां।
\v 3 तिन्हां जो अहें हर जगहा कने हर ढंगा ने धन्यवादा सौगी मन्ना यें।
\v 4 पर इस खातर भई तिज्जो होर दुःख नी देणा चाहन्दे, हऊं तेरने विनती करां भई मेहरबानी करी ने अहां रियां इक दो गल्ला सुणी ले।
\v 5 कांभई अहें इस माह्णुये जो पद्रवी कने जगता रे सारेयां यहूदियां च बलवा करने औऴा, कने नासरियां रे कुपन्था रा मुखिया देखया।
\v 6 तिने मन्दरा जो अशुद्ध करना चाह्या, पर अहें तिस्सो पकड़ी लया। (अहें तिस्सो अपणिया व्यवस्था रे मताबक दण्ड दित्या हुँदा;
\v 7 पर पलटना रे सरदारे लूसियासे तिस्सो जबरदस्ती अहां रे हत्था ते खोई लया,
\v 8 कने मुद्दईयां जो तेरे सामणे औणे रा हुक्म दित्या।) इन्हां सबी गल्लां जो तिन्हां रे बारे च जे अहें तिस परा दोष लगाये रांये, तु अप्पु ई तिस्सो जाँची ने जाणी लेणा।”
\v 9 यहूदियें भी तिसरा साथ दई ने बोलया, “ये गल्लां येढ़ियां ई हईयां।
\s पौलुसा रा जबाब
\p
\v 10 तां जे हाक्मे पौलुसा जो बोलणे रा सहारा कित्या तां तिने जवाब दित्या : “हऊं ये जाणी ने भई तू बौहती सालां ते इसा जातिया रा न्याय करया रां, खुशिया ने अपणा जवाब देयां आ।
\v 11 तु अप्पु जाणी सकां भई तदुंआ ते जे हऊं यरूशलेमा च आराधना करने जो आया, मिन्जो बाहरां दिनां ते जादा नीं हुये।
\v 12 तिन्हें मिन्जो ना मन्दरा च ना आराधनालया च, ना नगरा च किसी ने बी बैहस करदे या भीड़ लांदे पाया;
\v 13 होर ना तां सै इन्हां गल्लां जो, तिन्हां रा जे हुण मेरे परा दोष लाया रां ये, तेरे सामणे सच साबित करी सक्कां ये।
\v 14 पर मैं तेरे सामणे ये मन्नी लया भई तिस पन्था जो जे ये कुपन्थ बोलांये, तिसा रितियां पर हऊं अपणे बाप दादेयां रे परमेशरा री सेवा करया रां; कने सै जे गल्लां व्यवस्था कने भविष्यवक्ता री कताबां च लिखी रियां, तिन्हां सबीं पर विस्वास करां।
\v 15 कने परमेशरा ते आशा रखां तेढ़ी जे ये अप्पु बी रखांये, भई धर्मी कने अधर्मी दुईं जो जी उठणे पौणा।
\v 16 इस खातर हऊं अप्पु भी कोशिश करया रां भई परमेशरा खा, कने माह्णुंआ खा मेरा मन सदा निर्दोष रहो।
\v 17 बौहत साल बीतणे ते बाद अपणेयां लोकां जो दान पुजुआणे, कने भेंट चढ़ाणे आया था।
\v 18 तिन्हें मिन्जो मन्दरा च, पवित्र दशा च, बिना भीड़ा ते, कने बिना दंगा करदे हुये भेंट चढ़ांदे पाया - हां, आसिया रे कई यहूदी थे - तिन्हां जो जरूरी था
\v 19 भई जे मेरे वरोधा च तिन्हा ले कोई गल्ल हो तां येथी तेरे सामणे आई ने मेरे पर लगांदे।
\v 20 या ये अप्पुं ई दस्सो भई तां जे हऊं महासभा रे सामणे खड़ी रा था, तां इनें मेरे च कुण जेया अपराध पाया?
\v 21 इसा इक्की गल्ला जो छड्डी ने सै जे मैं इन्हां रे बिच खड़े हुई ने बोली थी : ‘मूईरेयां च ते जी उठणे रे बारे च आज्ज मेरा तुहां रे सामणे मुक्दमा होया रां’।”
\p
\v 22 फेलिक्से सै जे इस पन्था रियां गल्लां ठीक-ठीक जांणां था, तिन्हां जो येढ़ा बोली ने टाऴीत्या, “तां जे पलटना रे सरदारा लुसियासा औणा, तां तुहां रियां गल्लां रा फैसला करगा।”
\v 23 कने सुबेदारा जो हुक्म दित्या भई पौलुसा जो किछ छूट रखी ने रखवाऴी करा, कने तिसरे मित्रां च ते किसी जो बी तिसरी सेवा करने ते देहां रोकदे।
\s फेलिक्स कने द्रुसिल्ला रे सामणे पौलुस
\p
\v 24 किछ दिनां ते बाद फेलिक्स अपणी पत्निया द्रुस्सिला जो, सै जे यहूदिनी थी, सौगी लई ने आया कने पौलुसा जो सद्दी ने तिस विस्वासा रे बारे च सै जे मसीह यीशुये पर आ, तिसते सुणया।
\v 25 तां जे सै धर्म, कने संयम, कने औणे औऴे न्याय रे बारे च सै जे चर्चा करया रां था, तां फेलिक्से डरा रे मारे जवाब दित्या, “हुण तू जा; मौका देखी ने हऊं तिज्जो फेरी सदगा।”
\v 26 तिस्सो पौलुसा ते किछ पैसे मिलणे री भी आश थी, इस खातर सै होर बी तिस्सो सद्दी-सद्दी ने तिसने गल्लां करां था।
\v 27 पर तां जे दो साल बित्तीगे तां पुसकियुस फैस्तुस, फैलिक्सा रिया जगहा पर आया; कने फेलिक्सै यहूदियां जो खुश करने खातर पौलुसा जो कैदी रणी तया।
\c 25
\s पौलुसा रा सम्राटा री दुहाई देणा
\p
\v 1 फेस्तुस तिस प्रान्ता च पुजणे ते तीनां दिनां बाद कैसरिया ते यरूशलेमा जो गया।
\v 2 तां प्रधान याजके कने यहूदियां रे प्रमुख लोकें तिसरे सामणे पौलुसा री नालिश कित्ती;
\v 3 कने तिसने विनती करी ने तिसरे बरोधा च ये वर मंगया भई सै तिस्सो यरूशलेमा च सद्दो, कांभई सै तिस्सो रस्ते च ई मारने खातर घाता च लगी रे थे।
\v 4 फेस्तुसे जवाब दित्या, “पौलुस कैसरिया च पैहरे चा, कने मांह अप्पुं ई छोड़े ई तेथी जो जाणा।”
\v 5 फेरी बोलया, “तुहां च ते तिस्सो जे अधिकार आ सै सौगी चलो, कने जे इने माह्णुये किछ गलत काम्म कित्तीरा तां तिस परा दोष लगावा।”
\p
\v 6 तिन्हां रे बिच कोई आठ-दास्स रोज रई ने सै कैसरिया जो चली गया; कने दुज्जे रोज न्याय आसना पर बैठी ने पौलुसा जो लयाऊणे रा हुक्म दित्या।
\v 7 तां जे सै आया तां सै जे यहूदी यरूशलेमा ते आई रे थे, तिन्हें नेड़े खड़े हुई ने मत्ते सारे इलजाम लगाये, तिन्हां रा जे सै सबूत नी दई सकदे थे।
\v 8 पर पौलुसे जवाब दित्या, “मैं नां तां यहूदियां री व्यवस्था कने ना मन्दरा रे कने ना ई कैसरा रे बरोधा च कोई अपराध कित्तिरा।”
\v 9 तां फैस्तुसै यहूदियां जो खुश करने रिया इच्छा ते पौलुसा जो बोलया, “क्या तु चाह्वां भई यरूशलेमा जो जाओ; कने तेथी मेरे सामणे तेरा ये मक्कदमा लड़ेया जाओ?”
\v 10 पौलुसे बोलया, “हऊं कैसरा रे न्याय आसना रे सामणे खड़िरा; मेरे मक्कदमे रा येथी ई फैसला हुणा चाहिंदा। तेढ़ा जे तू खरे ढंगा ने जाणां आ, यहूदियां रा मैं किछ अपराध नी कित्तिरा।
\v 11 जे हऊं अपराधी आ कने मारी जाणे जोगा कोई काम्म कित्तीरा, तां मरने ते नी मुकरदा; पर तिन्हां गल्लां रा जे मेरे पर दोष लांवांये, जे तिन्हां च ते कोई भी गल्ल सच्च नी ठहरो, तां कोई भी मिन्जो इन्हां रे हाथा नीं दई सकदा। हऊं कैसरा री दोहाई दवां आ।”
\v 12 तां फेस्तुसै मन्त्रियाँ रियां सभा सौगी गल्लां करी ने जवाब दित्या, “तैं कैसरा री दुहाई दित्तिरी, तु कैसरा ला ई जाणा।”
\s राजा अग्रिप्पा रे सामणे पौलुस
\p
\v 13 किछ दिन बीतणे पर अग्रिप्पा राजा कने बिरनीके कैसरिया च आई ने फैस्तुसा ने मिले।
\v 14 तिन्हां रे बौहत दिन तेथी रैहणे ते बाद फैस्तुसे पौलुसा रे बारे च राजे जो दस्या : “इक माह्णु आ, तिस्सो जे फैलिक्स कैदी रखी गरा।
\v 15 तां जे हऊं यरूशलेमा च था, तां प्रधान याजके कने यहूदियां रे पुरनिये तिसरी नालिश कित्ती कने चाह्या भई तिस्सो दण्डा रा हुक्म दित्या जाओ।
\v 16 पर मैं तिन्हां जो जवाब दित्या भई रोमियां री ये रिती नीं भई किसी माह्णुये देणे खातर दई दईये, तदुंआ तका जे मुदालेह जो अपणे मुद्दईयां रे सामणे खड़ा हुई ने दोषा रा जवाब देणे रा मौका नी मिलो।
\v 17 इस खातर तां जे सै येथी कट्ठे हुये, तां मैं किछ देर नीं कित्ती, पर दुज्जे ई दिन न्याय आसणा पर बैठी ने तिस माह्णुये जो लयाऊणे रा हुक्म दित्या।
\v 18 तां जे तिसरे मुद्दई खड़े हुये, तां तिने येढ़ी गलत गल्लां रा दोष नी लगाया, तेढ़ा जे, हऊं समझां था।
\v 19 पर सै अपणे मता रे कने यीशु नौंवा रे किसी माह्णुये रे बारे च, सै जे मरी गरा था कने पौलुस तिस्सो ज्यूंदा दस्सां था, बैहस करां थे।
\v 20 हऊं उलझना च था भई इन्हां गल्लां रा पता कियां लाऊं? इस खातर मैं तिसते पुछया, ‘क्या तु यरूशलेमा जाणां तेथी इन्हां गल्लां रा फैसला हो?’
\v 21 पर तां जे पौलुसे दुहाई दित्ती भई तिसरे मुक्कदमे रा फैसला महाराजाधिराजा ले हो, तां मैं हुक्म दित्या भई तदुंआ तका जे तिस्सो कैसरा ला नी भेजूं, इस्सो हिरासता च रखया जाओ।”
\v 22 तां अग्रिप्पे फेस्तुसा ने बोलया, “हऊं भी तिस माह्णुये री सुणना चाह्वां।” तिने बोलया, “तू कल सुणी लेयां।”
\p
\v 23 इस खातर दुज्जे रोज अजे अग्रिप्पा कने बिरनीके बड़िया धूमा-धामा ने आये कने पलटना रे सरदारां कने नगरा रे प्रमुख लोकां सौगी दरबारा च पुज्जे। तां फेस्तुसे हुक्म दित्या भई सै पौलुसा जो ली आओ।
\v 24 फेस्तुसे बोलया, “हे राजा अग्रिप्पा, कने हे सब माह्णुओ सै जे येथी अहां सौगी ये, तुहें इस माह्णुये जो देखया रांये, तिसरे बारे च सबीं यहूदियें यरूशलेमा च कने येथी बी रड़ाई-रड़ाई ने मेरने विनती कित्ती भई इसरा ज्यूंदा रैहणा ठीक नींआ।
\v 25 पर मैं जाणी लया भई इने येढ़ा किछ नीं कित्तीरा भई मारी तया जाओ; कने तां जे तिने अप्पु ई महाराजाधिराजा री दोहाई दित्ती, तां मैं इस्सो भेजणे रा फैसला कित्या।
\v 26 मैं इसरे बारे च कोई पक्की गल्ल नी पाई भई अपणे स्वामिये ला लिखुं। इस खातर मैं इस्सो तुहां रे सामणे कने खास करी ने हे राजा अग्रिप्पा, तेरे सामणे लयाई रा भई जांचणे ते बाद मिन्जो किछ लिखणे जो मिलो।
\v 27 कांभई कैदिये जो भेजणा कने सै जे दोष तिस परा लगे, तिन्हां नी दसणा मिन्जो बेकार जाणां।"
\c 26
\s अग्रिप्पा रे सामणे पौलुसा री सफाई देणा
\p
\v 1 अग्रिप्पे पौलुसा ने बोलया, “तिज्जो अपणे बारे च बोलणे रा हुक्म आ।” तां पौलुसे हत्था रा सहारा करी ने जवाब देणे लगया,
\v 2 “हे राजा अग्रिप्पा तितनियां गल्लां रा जे यहूदी मेरे परा दोष लांवांये, आज्ज तेरे सामणे तिन्हां रा जवाब देणे ते हऊं अप्पु जो धन्य समझां,
\v 3 खाश करी ने इस खातर भई तु यहूदियां रे सबीं व्यवहारां कने विवादां जो जाणां आ। इस खातर हऊं विनती करां, धीरजा ने मेरी सुण।
\p
\v 4 “मेरा चाल-चलन शुरू ते ई अपणी जातिया रे बीच कने यरूशलेमा च तेढ़ा जे था, तिस्सो सब यहूदी जाणांये।
\v 5 जे सै गवाई देणा चाओ, तां शूरू ते मिन्जो पछयाणांये भई हऊं फरीसी हुई ने अपणे धर्मा रे सबते खरे पन्था रे मताबक चलया।
\v 6 कने हुण इसा प्रतिज्ञा रिया आशा रिया वजह ते सै जे परमेशरे अहां रे बापदादेयां ने कित्ती थी, मेरे पर मक्कदमा चलया रां।
\v 7 तिसा प्रतिज्ञा रे पुरे हुणे री आशा लाईने, अहां रे बारह गोत्र अपणे सारे मना ते रात दिन परमेशरा री सेवा करदे आया रां ये। हे राजा, इसा ई आशा रे बारे च यहूदी मेरे परा दोष लांवांये।
\v 8 तां जे परमेशर मूईरेयां च ते ज्यूंदा करां, तां तुहां ले ये गल्लां विस्वासा जोगी कैं नीं समझी जान्दियां?
\p
\v 9 मैं बी समझेया था भई यीशु नासरी रे नौंवा रे बरोधा च मिन्जो बौहत किछ करना चाहिंदा।
\v 10 कने मैं यरूशलेमा च येढ़ा ई कित्या; कने प्रधान याजकां ते अधिकार लई ने मते सारेयां पवित्र लोकां जो जेलखाने च पाया, कने सै तां जे तिन्हां जो मारने खातर हूआं थे तां हऊं भी तिन्हां रे बरोधा च अपणी सहमति देवां था।
\v 11 हर आराधनालय च हऊं तिन्हां जो ताड़ना लाई-लाई ने यीशुये री निन्दा करवावां था, येथी तका भई गुस्सै रे मारे येढ़ा पागल हुई गरा था भई बाहर ले नगरां च बी जाई-जाई ने तिन्हां जो सतावां था।
\s अपणे मन बदलने रा बर्णन
\r (प्रेरितां 9:1-19; 22:6-16)
\p
\v 12 “इसा ई धुना च तां जे मैं प्रधान याजकां ते अधिकार कने हुक्म पत्र लई ने दमिश्का जो जाया रां था;
\v 13 तां हे राजा, रस्ते च दपैहरा रे वक्ता मैं आकाशा ते सुरजा रे तेज़ा ते बी बद्ही ने इक ज्योति, अपणे कने अपणे सौगी चलणे औऴेयां रे चऊँ पासयां चमकदी देखी।
\v 14 तां जे अहें सारे धरतिया पर पई गे, तां मैं इब्रानी भाषा च, मिन्जो येढ़ा बोलदे इक आवाज़ सुणी, ‘हे शाऊल, हे शाऊल, तू मिन्जो कैं सतावां? पैने हिस्से पर लात मारने पर तेरे खातर कठन आ।’
\v 15 मैं बोलया, ‘हे प्रभु, तु कुण आ?’ प्रभुये बोलया, ‘हऊं यीशु आ तिस्सो जे तु सताया रां।
\v 16 पर तू उठ अपणे पैरां पर खड़ा हो कांभई मैं तिज्जो इस खातर दर्शन दित्या भई तिज्जो तिन्हां गल्लां रा भी सेवक कने गवाह बणाऊं, सै जे तैं देखी रियां, कने तिन्हां रा भी तिन्हां खातर जे हऊं तिज्जो दर्शन देवां आ।
\v 17 कने मांह तिज्जो तेरे लोकां ते कने अन्जातियां ते बचांदे रैहणा, तिन्हां ला जे हुण तिज्जो इस खातर भेजां आ
\v 18 भई तु तिन्हां रियां आक्खीं खोलो भई सै नेहरे ते लोई खा, कने शैताना रे अधिकारा ते परमेशरा खा फिरो; भई पापां री माफी कने तिन्हां लोकां सौगी सै जे मेरे पर विस्वास करने ते पवित्र हुई गरे, मीरास पाओ।’
\s अपणेयां कम्मां रा बर्णन
\p
\v 19 “इस खातर हे राजा अग्रिप्पा, मैं तिस स्वर्गीय दर्शना री गल्ल नी टाली,
\v 20 पर पैहले दमिश्का रे, फेरी यरूशलेमा रे कने तां यहूदिया रे सारे देशां रे रैहणे औऴेयां जो, कने अन्यजातियां जो समझांदा रेह्या, भई मन फिरावा कने परमेशरा खा फिरी ने मन फिरावा जोगा काम्म करा।
\v 21 इन्हां गल्लां रिया वजह ते यहूदी मिन्जो मन्दरा च पकड़ी ने मारी, देणे रा जतन करां थे।
\v 22 पर परमेशरा री मद्दा ते हऊं अज्जा तका बची रा कने छोटे बड्डे सबी रे सामणे गवाई देवां आ, तिन्हां गल्लां जो छड्डी ने किछ नी बोलदा सै जे भविष्यवक्तावां कने मूसे भी बोलया भई हुणे औऴियां ईयां,
\v 23 भई मसीह जो दुःख चकणे पौणा, कने तिस ई सबी ते पैहले मूईरेयां च ते ज्यूंदा हुई ने, अहां लोकां च कने अन्यजातियां च ज्योतिया रा प्रचार करना।”
\p
\v 24 तां जे सै इसा रीतिया ते जवाब देया रां था, तां फेस्तुसे उच्चिया अवाज़ा च बोलया, “हे पौलुस, तू पागल आ। बौहती विध्या ते तू पागल हुई गरा।”
\v 25 पर पौलुसे बोलया, “हे महामहीम फेस्तुसे हऊं पागल नींआ, पर सच्चाई कने बुध्दिया रियां गल्लां बोलां आ।
\v 26 राजा भी हऊं तिसरे सामणे जे हऊं निडर हुई ने बोलया रां, ये गल्लां जाणां आ; कने मिन्जो विस्वास आ भई इन्हां गल्लां च ते कोई भी इसते छीपी री नीं, कांभई ये घटना किसी कुणे च नीं हुई री।
\v 27 हे राजा अग्रिप्पा क्या तु भविष्यवक्तावां रा विस्वास करां? हाँ, हऊं जाणां भई तू विस्वास करां।"
\v 28 तां अग्रिप्पे पौलुसा ने बोलया, “तू थोड़े ई समझाणे ते मिन्जो मसीह बनाणा चाह्वां ?”
\v 29 पौलुसे बोलया, “परमेशरा ने मेरी प्राथना ई भई क्या थोड़े च क्या मते च, सिर्फ तू ई नीं पर तितने लोक जे आज्ज मेरी सुणया रांये इन्हां बन्धनां जो छड्डी ने सै मेरे साई हुई जाओ।”
\p
\v 30 तां राजा कने हाकम कने बिरीनीके कने तिसने सौगी बैठणे औऴे;
\v 31 थोड़े परे जाई ने अप्पु चीयें बोलणे लगे, “ये माह्णु येढ़ा किछ नी करदा, सै जे मरने रे दण्डा या जेला पाणे जोगा हो।”
\v 32 अग्रिप्पे फेस्तुसा ने बोलया, “जे ये माह्णु कैसरा री दुहाई नीं देंदा, तां छुट्टी सकां था।”
\c 27
\s पौलुसा री रोमा री यात्रा: क्रेते तक
\p
\v 1 तां जे पक्का हुई गया भई अहां जहाजा ते इटलिया जाणां, तां तिने पौलुस कने किछ होरीं कैदियां जो भी यूलियुस नौंवा रे औगुस्तुसा रिया पलटना रे इक्की सुबेदारा रे हाथा दई तया।
\v 2 अद्रमुतियुस रे इक्की जहाजा पर सै जे आसिया रे कनारे रियां जगहां जो जाणे पर था, कोहई ने तिस्सो खोली लया, कने अरिस्तर्खुस नौंवा रा थिस्सलुनिके रा इक मकिदुनी अहां ने सौगी था।
\v 3 दुज्जे रोज अहें सैदा च जहाजा रा लंगर सटया, कने यूलियुसे पौलुसा पर दया करी ने तिस्सो दोस्तां ला जाणे दित्या भई सै तिसरा सतकार करी सको।
\v 4 तेथी ते जहाजा जो खोली ने बरोधा री हवा हुणे रिया वजह ते अहें साइप्रसा रे आड़े-आड़े हुई ने चले;
\v 5 कने किलकिया कने पंफुलिया रे नेड़े रे समुद्रा च ते हुई ने लुसिया रे मूरा च उतरे।
\v 6 तेथी सुबेदारा जो सिकन्दरिया रा इक जहाज इटलिया जान्दा मिलया, कने तिने अहां जो तिस परा कुवाई तया।
\v 7 तां जे अहें बौहतीं दिनां तका मठेयां-मठेयां चली ने मुश्कला ते कनिदुस रे सामणे पुज्जे, तां इस खातर भई हवा अहां जो अग्गे नीं बदणे देंदी थी, अहें सलमोना रे सामणे चीयें हुई ने क्रेते री आड़ लई ने चले;
\v 8 कने तिसरे कनारे-कनारे मुश्कला ते चली ने ‘शुभलंगरबारी’ नौंवा रिया जगहा पुज्जे, तेथी ते लसया नेड़े था।
\p
\v 9 तां जे बौहत दिन बित्ती गे कने जल यात्रा च जोखम इस खातर हुआं था भई वरता रे दिहाड़े हुण बौहत बित्ती चुकी रे थे। इस खातर पौलुसे तिन्हां येढ़ा बोली ने समझाया,
\v 10 “हे सज्जनो, मिन्जो येढ़ा जाह्णां भई इसा यात्रा च विपत्ति कने मता नुक्सान, ना सिर्फ समाना रा कने जहाजा रा पर अहां रे प्राणा रा भी हुणे औऴा आ,”
\v 11 पर सुबेदारे पौलुसा रिया गल्लां ते कप्तान कने जहाजा रे मालका रियां गल्लां जो बद्ही ने मन्नया।
\v 12 सै बन्दरगाह जाड़ा कटणे खातर खरा नीं था, इस खातर मत्तेयां रा बचार हुआ भई येथी ते जहाजा जो खोली ने जे किसी रितिया हुई सको तां फिनिक्सा पुज्जी ने जाड़ा कट्टिये। ये तां क्रेते रा इक बन्दरगाह हया सै जे दखण-पश्चम कने उत्तर-पश्चमा खा खुलां आ।
\s समुद्रा च तूफान
\p
\v 13 तां जे थोड़ी-थोड़ी दखणा री हवा बगणे लगी, तां ये समझी ने भई अहां रा मतलब पूरा हुई गया, लंगर चकया कने कनारा दबी ने क्रेते रे बखा ते जाणे लगे।
\v 14 पर थोड़िया देरा च जमीना खा ते इक बड्डी नेहरी आई, तिस्सो जे ‘युरकुलीन’ बोलांये।
\v 15 तां जे नेहरी जहाजा परा लगी तां सै तिसरे सामणे टिक्की नीं सकया, इस खातर अहें बगणे दित्या कने इयां ई बगदे-बगदे चली गे।
\v 16 तां कौदा नौंवा रे इक्की छोटे जे टापुये रिया आड़ा च बगदे-बगदे अहें मुश्कला ते डोंगिया जो वशा च करी सके।
\v 17 फेरी मल्लाहे तिसा जो चक्की ने मतेयां कोशिशां ते जहाजा जो थल्ले ते बन्या, कने सुरतिसा रे चोर बालुये परा टिकी जाणे रे डरा ते पाल कने समान तुआरी ने बैहदें ई चली गे।
\v 18 तां जे अहें नेहरिया ते मते हिचकोले कने धक्के खादे, तां दुज्जे दिन सै जहाजा रा समान सटणे लगे;
\v 19 कने तिजे दिन तिन्हें अपणे हत्था ते जहाजा रा साज समान भी सट्टी तया।
\v 20 तां जे बौहती दिनां तका ना सुरज, ना तारे दुस्से कने बड़ी नेहरी चलदी रई, तां आखरा च अहां रे बचणे री आशा जान्दी रई।
\p
\v 21 तां जे सै बौहती दिनां तका भूखे रई चुके तां पौलुसे तिन्हां रे बीच खड़े हुई ने बोलया, “हे लोको, चईंदा था भई तुहें मेरी गल्ल मन्नी ने क्रेते च ते ना जहाजा जो खोलदे कने ना संकट औंदा कने ना ये नुक्सान हुन्दा।
\v 22 पर हुण तुहां जो समझावां भई हिम्मत रखा, कांभई तुहां च ते भी किसी रे प्राणा रा नुक्सान नीं हुणा, पर सिर्फ जहाजा रा हुणा।
\v 23 कांभई परमेशर तिसरा जे हऊं आ, कने तिसरी सेवा करां, तिसरे स्वर्गदूते आज राती मेरे ला आई ने बोलया,
\v 24 “हे पौलुस, मत डर! तिज्जो कैसरा रे सामणे खड़ा हुणा जरूरी आ, देख, परमेशर सबीं जो सै जे तेरे सौगी सफर करया रां ये, तिज्जो दई तरा।’
\v 25 इस खातर, हे सज्जनो, हिम्मत रखा; कांभई हऊं परमेशरा रा विस्वास करां, भई तेढ़ा जे तिने मेरने बोलीरा तेढ़ा ई हुणा।
\v 26 पर अहां जो किसी टापुये पर जाई ने टिकणे पौणा।”
\s जहाजा रा टुटणा
\p
\v 27 तां जे चौहदवीं रात आई, कने अहें अद्रिया समुद्रा च भटकदे फिरया रां थे, अधिया राती रे नेड़े तां मल्लाहें ये अनुमान ने जाणेया भई अहें किसी देशा रे नेड़े पुजया रां ये।
\v 28 थाह लेणे पर तिने बीह पुरसा गेहरा पाया, कने थोड़ा अग्गे बदही ने फेरी थाह लई तां पनद्रह पुरसा पाया।
\v 29 तां जे पत्थरां औऴियां जगहं ते बचणे रे डरा ते तिन्हें जहाजा री पछाड़िया खा चार लंगर सट्टे, कने सबेर हुणे री नयालप करदे रये।
\v 30 पर तां जे मल्लाह जहाजा परा ते नठणे चाह्वां थे, तां गलहिया ते लंगर सटणे रे बहाने डोंगी समुद्रा च तुआरी ती;
\v 31 तां पौलुसे सुबेदार कने सैनिकां ने बोलया, “जे ये जहाजा पर नीं रहे तां तुहें भी नीं बची सकदे।”
\v 32 तां सैनिकें रस्सी कट्टी ने डोंगी सट्टी ती।
\p
\v 33 तां जे सवेर हुई तां, पौलुसे ये बोली ने, सबीं जो रोटी खाणे खातर समझाया, “आज्ज चौदा रोज हुये भई तुहें आश न्हालदे-न्हालदे भूखे रये कने किछ रोटी नीं खादी।
\v 34 इस खातर तुहां जो समझांवां भई रोटी खाई लवा, तिसते जे तुहां रा बचाव हुई सको; कांभई तुहां च ते किसी रे सिरा रा इक बाल भी नीं पौणां।”
\v 35 येढ़ा बोली ने तिने रोटी लई ने सबी रे सामणे परमेशरा रा धन्वाद कित्या कने तोड़ी ने खाणे लगया।
\v 36 तां सै सब हिम्मत बन्ही ने रोटी खाणे लगे।
\v 37 अहें सब मिली ने जहाजा पर दो सौ छियतर आदमी थे।
\v 38 तां जे सै रोटी खाई ने रज्जी गे, तां कणकां जो समुद्रा च सट्टी ने जहाजा जो हल्का करने लगे।
\p
\v 39 तां जे दिन निकलया तां तिन्हें तिस देशा जो नीं पछयाणेया, पर इक खाड़ी देखी तिसरा कनारा चौरस था, कने बचार कित्या भई जे हुई सको तां इस पर जहाजा जो टकाईये।
\v 40 तां जे तिन्हें लंगरा जो खोली ने समुद्रा च छड्डी तया कने तिस बगत पतवारां रे बन्धन खोली ते, कने हवा रे सामणे रा अगला पाल चढ़ाई ने कनारे खा चले।
\v 41 पर दुईं समुद्रां रे संगमा रिया जगहा जो पकड़ी ने तिने जहाजा जो टकाया, कने गलही तां धक्का खाई ने पई गई कने टली नी सकी; पर पछाड़ी लैहरां रे बल्ला ते टुटणे लगी।
\v 42 तां सैनिकां रा ये बचार हुआ भई कैदियां जो मारी दो, येढ़ा नी हो भई कोई तैरी ने नठी जाओ।
\v 43 पर सुबेदारे पौलुसा जो बचाणे रिया इच्छा ते तिन्हां इस बचारा ते रोकया कने ये बोलया, भई सै जे तैरी सकांये, पैहले छाल मारी ने कनारे पे निकली जाओ;
\v 44 कने बाकी कोई पटड़ेयां परा कने कोई जहाजा री होरीं चिज़ां रे सहारे निकाली जाओ। इसा रितिया ते सब जमींना परा बची ने निकलो।
\c 28
\s माल्टा दवीपा च पौलुस
\p
\v 1 तां जे अहें बचीगे, तां पता लगया भई ये माल्टा दीप आ।
\v 2 येथी रे नवासियें अहां परा नोखी दया कित्ती; कांभई बरखा बरसणे ते ठण्ड थी, इस खातर तिन्हें आग्ग बाली ने अहां सबीं जो सकाया।
\v 3 तां जे पौलुसे लकड़ियां रा आंगड़ु कट्ठा करी ने अग्गी पर रखया, तां इक सप्प सैका ते निकलया कने तिसरे हाथा च लपेठि गया।
\v 4 तां जे तिन्हें नवासियें सप्पा जो तिसरे हत्था ने लटकोई रा देखया, तां अप्पु चीयें बोलया, “सच मुच ये माह्णु हत्यारा आ भई समुद्रा ते तां बची गया, तां बी न्याये ते ज्यूंदा रैहणे नीं दित्या।”
\v 5 तां तिने सप्पा जो अग्गी च झड़की तया, कने तिस्सो किछ नुकसान नीं पुज्जया।
\v 6 पर सै न्हालदे रहे भई तिस सुजणा या इक दम पई ने मरी जाणा, पर तां जे सै मतिया देरा तका देखदे रहे कने देखया भई तिसरा किछ नुक्सान नीं बिगड़ेया, तां अपणा बचार बदली ने बोलया, “ये तां कोई देवता।”
\p
\v 7 तिसा जगहा रे नेड़े तेड़े तिस टापुये रे प्रधान पुबलियुस री जमींन थी। तिने अहां अपणे घरा नई ने तिन्हां दिनां तका दोस्तां साई आओ-बैठ कित्ती।
\v 8 पुबालियुसा रा पिता बुखारा कने खुन बगणे रा रोगी था। इस खातर पौलुसे तिस ला घरा च जाई ने प्राथना कित्ती कने तिस परा हाथ रखी ने तिस्सो ठीक करी तया।
\v 9 तां जे येढ़ा हुआ तां तिस टापुये रे बाकी बमार आये कने चंगे हुई ने गे।
\v 10 तिन्हें अहां रा बौहत आदर कित्या, कने तां जे अहें चलणे लगे तां जो किछ अहां खातर जरूरी था, जहाजा पर रखी तया।
\s मालटा दवीपा ते रोमा रिया तरफा
\p
\v 11 तिन्नां महीनेयां बाद अहें सिकन्दरिया रे इक्की जहाजा पर बैठी ने चले सै जे तिस टापुये पर सारियां ठन्ठी रई रा था, कने तिसरा नशाण दियुसकुरी था।
\v 12 सुरकुसा च लंगर सट्टी ने अहें तिन्नां दिनां तका टिकी रे थे।
\v 13 तेथी ते अहें घूम्मी ने रेगियुमा च आये; कने इक्की दिना ते बाद दखणा री हवा चली, तां अहें दुज्जे रोज पुतियुली च आये।
\v 14 तेथी अहां जो भाई मिले, कने तिन्हां रे कैहणे ते अहें तिन्हां ले सत्तां रोजां तका रहे; कने इयां-इयां अहें रोमा जो चले।
\v 15 तेथी ते भाई अहां रा समाचार सुणी ने अपियुस रे चौका कने तिन्न सराये तका अहां ने भेंट करने जो आये, तिन्हां देखी ने पौलुसे परमेशरा रा धन्यवाद कित्या कने हिम्मत बन्ही।
\p
\v 16 तां जे अहें रोमा च पुज्जे तां पौलुसा जो इक्की सैनिका सौगी सै जे तिसरी रखवाली करां था, कल्ले रैहणे रा हुक्म मिली गया।
\s रोमा च पौलुस
\p
\v 17 तिन्नां दिनां ते बाद तिने यहूदियां रे प्रमुख लोकां जो सद्या, कने तां जे सै कट्ठे हुये तां तिन्हां ने बोलया, “हे भाईयो मैं अपणे लोकां रे या बापदादेयां रे व्यवहारा रे बरोधा च किछ भी नी कित्या तां बी कैदी बणी ने यरूशलेमा ते रोमियां रे हत्था दित्या गया।
\v 18 तिन्हें मिन्जो परखी ने छड्डी देणा चाह्या कांभई मेरे च मरने रे दण्डा जोगा कोई दोष नी था।
\v 19 पर तां जे यहुदी इसरे बरोधा च बोलणे लगे, तां मिन्जो कैसरा री दुहाई देणी पई : इस खातर नी भई मांह अपणे लोकां पर कोई दोष लाणा था।
\v 20 इस खातर मैं तुहां जो सदया भई तुहां ने मिलूं कने गल-बात करूं; कांभई इस्राएला री आशा खातर हऊं इस जंजीरा च जकड़ी रा।”
\v 21 तिन्हें तिसने बोलया, “ना अहें तेरे बारे च यहूदियां ते चिट्ठी पाईयां। कने ना भाईयां च ते किसी आई ने तेरे बारे च किछ दसया या बुरा बोलया।
\v 22 पर तेरा विचार क्या? तिस्सो ई अहें तेरते सुणना चाह्वां ये, कांभई अहें जाणांयें भई हर जगहा इस मता रे बरोधा च लोक गल्लां करां ये।”
\p
\v 23 तां तिने तिस खातर इक दिन ठहराया, कने मते लोक तिसले कट्ठे हुये, कने सै परमेशरा रे राज्जा री गवाई देंदा हुआ। कने मुसा री व्यवस्था कने भविष्यवक्तावां री कताबां च ते यीशुये रे बारे च समझाई-समझाई ने सवेरे ते संझा तका दसदा रेया।
\v 24 तां किछ लोकें तिन्हां गल्लां जो मनी लया, कने कईयें लोकें विस्वास नीं कित्या।
\v 25 तां जे सै अप्पु चीयें इक मत नीं हुये, तां पौलुसा रिया इसा गल्ला रे बोलणे पर चली गे : पवित्र आत्मा ने यशायाह भविष्यवक्ता ते तुहां रे बापदादेयां ने ठीक ई बोलया,
\q1
\v 26 जाई ने इन्हां लोकां ने बोल,
\q2 भई सुणदे तां रैहंगे, पर नीं समझगे,
\q2 कने देखदे तां रैंहगे, पर नीं बुझगे;
\q1
\v 27 कांभई इन्हां लोकां रा मन मोटा
\q2 कने इन्हां रे कान भारी हुई गरे,
\q1 कने इने अपणियां आक्खीं बन्द कित्ती रियां,
\q2 येढ़ा नीं हो भई सै कदी आक्खीं ते देखो
\q1 कने कनां ते सुणो कने मना ते समझो
\q2 कने फिरो, होर हऊं तिन्हां जो चंगा करूं।’
\p
\v 28 इस खातर तुहें जाणों भई परमेशरा रे इस उद्धारा री कथा अन्यजातियां ला भेजी गई री, कने तिन्हां सुणनी।”
\v 29 तां जे तिने येढ़ा बोलया तां यहूदी अप्पु चीयें बौहत बैहस करने लगे कने तेथी ते चली गे।
\v 30 सै पूरे दुईं सालां तका कराये रे घरा च रेया,
\v 31 कने सै जे तिस ला आवां थे, तिन्हां सबीं ने मिलदा रेया कने बिना रोक टोक बौहत निडर हुई ने परमेशरा रे राज्जा रा प्रचार करदा कने प्रभु यीशु मसीह री गल्लां सखांदा रेया।
