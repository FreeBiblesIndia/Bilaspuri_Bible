\id JHN
\ide UTF-8
\rem Copyright Information: Creative Commons Attribution-ShareAlike 4.0 License
\h यूहन्ना
\toc1 यूहन्ने री खुशखबरी
\toc2 यूहन्ना
\mt1 John
\mt1 यूहन्ना
\c 1
\s बचन शरीरा रा रूप लेईने आया
\p
\v 1 सृष्टिया ते पैहले बचन था, कने बचन परमेशरा सौगी था, कने बचन ई परमेशर था।
\v 2 येई शुरु च परमेशरा रिया सौगी था।
\v 3 दुनियां री हर इक चीज तिसरे ई जरिये पैदा हुई, कने जो किछ पैदा हुया तिस बिच्चा ते कोई बी चीज तिसते बिना नीं पैदा हुई।
\v 4 तिसच जीवन था कने सैई जीवन माह्णुआं रे खातर लोय (ज्ञान, भलाई) थी।
\v 5 लोय नेहरे च चमकां ई पर नेहरा तिस्सो समझी नीं पाया।
\v 6 परमेशरा रा भेज्जिरा इक माह्णु आया तिसरा नौं जे यूहन्ना था।
\v 7 सै गवाह बणीने आया भई सै लोकां जो लोई रे बारे च गवाही देई सक्को, ताकि सारे लोक तिसरे जरिये तिस पर विश्वास करी सक्को।
\v 8 सै अप्पुँ त सै जोति नीं था, पर तिसा जोतिया री गवाही देणे खातर आईरा था।
\v 9 सच्ची जोति इस संसारा च औणे औळी थी सै जे हर इक माहणुये जो अपणे ज्ञाना च चमकाईं ।
\v 10 सै संसारा ची था, कने संसार तिसरे जरिये पैदा हुया, कने तिने संसारे तिस्सो ई नीं पछयाणया।
\v 11 सै अपणयां लोकां च आया, पर तिन्हें तिस्सो नीं ग्रहण कित्या।
\v 12 पर जितणयां जे तिस्सो ग्रहण कित्या, तिने तिन्हांजो परमेशरा री सन्तान होणे रा हक दित्या, यनिके तिन्हांजो सै जे तिसरे नौंवा पर विश्वास रखां ये।
\v 13 तिसरे अन्दर नां त खानदानी खून था, नां तिसरे जमणे च माता-पिता री कोई योजना थी, कने नां ई त मर्दा री कोई इच्छा थी, पर परमेशरा री इच्छा थी।
\v 14 कने वचन शरीरा रा रूप लेईने आया; तिने दया कने सच्चाईया ने भरीने अहांरे बिच बास कित्या, कने अहें तिसरी येढ़ी महिमा देक्खी, तेढ़ी जे पिते रे इकलौते पुत्रा री महिमा हुआं ई।
\v 15 यूहन्ने तिसरे बारे च गबाही दित्ती, कने जोरा ने बोल्या, “येई हा सै, तिसरा जे मै बखान कित्या भई सै जे मेरते बाद आई करां, सै समरथ्या च माह्ते बधीने आ, काँभई सै माह्ते पैहले था।”
\v 16 तिसरे सिद्द होणे रिया वजह ने अहें सब्बीं अनुग्रह पर अनुग्रह पाये।
\v 17 अहांजो व्यवस्था देणे औळा मूसा था, पर दया कने सच्चाई अहांजो यीशु मसीह ते मिले।
\v 18 परमेशरा जो किने बी कदीं नीं देक्खया, इक्को-इक्क पुत्र सै जे पिते रिया गोदा चा, तिने ई अपणे पिते जो अहां सबनीं पर परगट कित्या।
\s यूहन्ना बपतिस्मा देणे औऴे री गबाही
\r (मत्ती 3:1-12; मरकुस 1:1-8; लूका 3:1-18)
\p
\v 19 यूहन्ने री गवाही येई, भई ताहली जे यहूदियें यरुशलेम ते याजकां जो कने लेवियां जो तिसते ये पुछणे जो भेज्जया भई “तू कुण आ?”
\v 20 तां तिने ये मन्नील्या कने सै इसा गल्ला ते नीं मुकरया, भई “हऊँ मसीह नीं आं।”
\v 21 फेरी तिन्हें यूहन्ने ते पुछया, “तां तु कुण आ? क्या तू एलिय्याह?” तिने जबाब दित्या, “नां, हऊँ सै नीं आ।” यहूदियें इक होर स्वाल कित्या, “तां क्या तू भविष्यवक्ता?” तिने जबाब दित्या “नां।”
\v 22 तां तिन्हे तिसते पुछया, “फेरी तू हाया कुण? अहांजो दस्स ताकि तिन्हें जे अहांजो तुहांरे बारे च पता करने भेजीरा, अहें तिन्हाजो जबाब देई सक्को।”
\v 23 तिने बोलया, “तियां जे यशायाह भविष्यवक्ते गलाईरा: “हऊँ बीराने च इक हाक पाणे औऴे री अवाज ई भई प्रभु रे खातर सिधा रस्ता बणावा।”
\v 24 ये लोक फरीसियें भेज्जीरे थे।
\v 25 तिन्हे तिसते ये स्वाल पुछया, भई “जे नां तू मसीह आ, न एलिय्याह, कने नां ई सै भविष्यवक्ता, तां फेरी लोकां जो वपतिस्मा कजो देआं?”
\v 26 तिन्हां जो जबाब देन्दे हुये यूहन्ने बोलया, “हऊँ त पाणिये ने वपतिस्मा देआं, पर तुहांरे बिच इक माह्णु खड़ीरा तिस्सो जे तुहें नीं जाणदे।
\v 27 ये सैई हाया सै जे मेरे बाद औणे औळा, कने हऊँ इस लैक बी नीं आ भई तिसरे जुटयां रे तश्मे खोल्ही सक्कूँ।”
\v 28 ये गल्लां यर्दन नदिया रे पार बैतनिय्याह च हुईयां, तित्थी जे यूहन्ना वपतिस्मा देआं था।
\s परमेशरा रा मेमना
\p
\v 29 दूज्जे दिन तिने यीशुये जो अपणी तरफ औन्दे देखीने बोलया, “देक्खा, ये परमेशरा रा मेमना सै जे संसारा रा पाप अपणे उप्पर लेई जां।
\v 30 ये सैई आ तिसरे बारे च मैं गलाया था, ‘इक माह्णु मेरे पिछे औणे औळा सै जे सामर्था च माह्ते बी बड्डा, काँभई सै माह्ते पैहले था।’
\v 31 हऊँ त खुद बी तिस्सो नीं जाणदा था, पर इस खातर हऊँ पाणिये ते वपतिस्मा देन्दा हुआ आया भई इस्राएल रे लोक तिस्सो जाणी लो।
\v 32 फेरी यूहन्ने ये गबाही दिति: “मैं आत्मा जो कबूतरा साई अम्बरा ते उतरदे देक्खया, कने सै तिस पर टिकिग्या।
\v 33 हऊँ त तिस्सो पछयाणदा नीं था, पर तिने जे मिन्जो पाणिये ते बपतिस्मा देणे जो भेज्जीरा, तिने ई माह्ने गलाया, ‘तिसरे उप्पर जे तू आत्मा जो उतरदे कने टिकदे देक्खो, सैई पवित्र आत्मा ते बपतिस्मा देणे औळा।’
\v 34 कने मैं देक्खया, कने गवाई दिति भई येई परमेशरा रा पुत्र आ।”
\s प्रभु यीशु रे पैहले चेले
\p
\v 35 दूज्जे दिन फेरी यूहन्ना कने तिसरे चेलयां च ते दो लोक खड़ीरे थे,
\v 36 कने तिने यीशुये जो सामणे जान्दे हुये देक्खया कने बोलया, “देक्खा ये परमेशरा रा मेमना।”
\v 37 ताहली जे तिन्हे दूईं चेलयां तिस्सो येढ़ा गलान्दे हुये सुणया तां सै यीशुये रे पिछे चलीपे।
\v 38 कने ताहली जे यीशुये मुड़ीने देक्खया भई सै पीछे आई करां ये तां तिने तिन्हा ते पुछया, “तुहांजो क्या चाहिन्दा?” तिन्हे तिसजो जबाब दित्या, “गुरु जी, तुहांरा रैहणे रा ठकाणा किति आ?”
\v 39 तिने तिन्हाने बोलया, “आवा कने देक्खा।” फेरी तिन्हें जाईने यीशुये रे रैहणे री जगह देक्खी, तिस दिन सै तिसले ठैहरे। काँभई संजके जुन्ना रे तकरीबन चार बजी चुक्कीरे थे।
\v 40 तिन्हां दूईं च ते, सै जे यूहन्ने री गल्ल सुणीने यीशुये रे पीछे चलीगरे थे, तिन्हा च ते इक शमौन पतरस रा भाई अन्द्रियास था।
\v 41 तिने पैहले अपणे सके भाईये शमौना ने मिल़िने तिसजो बोलया, “भाई अहांजो मसीह, मिलीग्या।”
\v 42 फेरी अन्द्रियास शमौना जो यीशुये ले ली आया, तिने तिस्सो देक्खया कने बोलया, “तू यूहन्ना रा मुन्डु शमौन आ : तू कैफा यनि पतरस रे नौंवा ते पछयाणया जाणा।
\s फिलिप्पुस कने नतनएल जो सद्दया जाणा
\p
\v 43 अगले दिन यीशुये गलील जाणे रा निश्चा कित्या। सै फिलिप्पुस ने मिलया कने बोलया, “मेरे पिछे चली औ।”
\v 44 फिलिप्पुस, अन्द्रियास कने पतरस रे नगर बैतसैदा रा बासी था।
\v 45 फिलिप्पुस जो नतनएल मिल़या कने तिने तिसते बोलया, “तिसरा बखान जे मूसे व्यवस्था च कने भविष्यवक्तयां लिखीरा, सै अहांजो मिलिग्या; सै यूसुफ रा मुन्डु, यीशु नासरी आ।”
\v 46 फेरी नतनएले तिसते पुछया, “क्या कोई खरी चीज नासरत ते बी निकऴी सक्कां ई?” फिलिप्पुसे तिसने बोलया, “जाईने देक्खी लें।”
\v 47 यीशुये नतनएला जो अपणी तरफ औन्दे देक्खी ने तिसरे बारे च गलाया, “ये आ इक सच्चा इस्राएली तिस्च जे कोई खोट नीं आ।”
\v 48 नतनएले तिसते पुछया, “तू मिन्जो कियां जाणां?” यीशुये तिसजो जबाब दित्या, “इसते पैहले भई फिलिप्पुसे तू सद्या, ताहली तू दागले रे डाऴा हेठ था, तां मैं तिज्जो देक्खया था।”
\v 49 नतनएले तिसजो जबाब दित्या, “गुरु, तू परमेशरा रा पुत्र आ, तू इस्राएल रा राजा।”
\v 50 तिसरे जबाबा च यीशुये गलाया, “मैं जे तेरने गलाया भई मैं तिज्जो दागले रे डाऴा हेठ देक्खया, क्या ताईं तू इस खातर विश्वास करां? तू अग्गे इसते बी बड्डे-बड्डे काम्म देखणे।”
\v 51 तिने तिसते भीं बोलया, “हऊँ तेरने सच्ची-सच्ची बोल्लां भई तूं स्वर्गा जो खुलदे कने परमेशरा रे दूतां जो माह्णुये रे पुत्रा रे उपर उतरदे कने उपर जान्दे देखणा।”
\c 2
\s गलील रे काना च पैहला चमत्कार
\p
\v 1 फेरी तिज्जे दिन गलील रे काना च ब्याह था तिसच जे यीशुये री माता बी आईरी थी।
\v 2 यीशु कने तिसरे चेले बी तिस ब्याह च न्यून्दा देईने सद्दीरे थे।
\v 3 ताहली जे दाखरस घटणे लगया, तां यीशुये रिये माते तिसजो बोलया, “इन्हांले हुण होर दाखरस नीं आं।”
\v 4 यीशुये तिसाजो गलाया, “माता ये तू मिन्जो कजो बोलीरां ईं? हल्तिये मेरा बगत नीं आईरा।”
\v 5 तिसरी माते सेबकां ने बोलया, “सै काम्म जे ये तुहांजो करने जो गलाओ तियां ई करयों।”
\v 6 ऊथी पाणी भरने रे पत्थरा रे छे मटके रखीरे थे, सै मटके तियां ई थे जियां जे यहूदि पवित्र स्नाना खातर कम्मा च इस्तेमाल करां थे। हर मटके च कोई बिह ते तिह लीटर तक पाणी औवां था।
\v 7 यीशुये सेबकां जो गलाया, “मटकयां जो पाणिये ने भरी दो।” तिन्हें सारे मटके बिल्लां-बिल्लां तक भरीते।
\v 8 फेरी तिने तिन्हांजो गलाया, “हुण थोड़ा जेआ इन्हां च ते कड्डीने दाबता रा इन्तजाम कराणे औऴे मुखिये ले लेई जवा।” कने सै तिस्सो तिसले लेईये।
\v 9 ताहली जे तिने मुखिये सै पाणी चख्या सै जे दाखरस बणीगरा था, सै नीं जाणदा था भई ये कित्ते आया (पर तिन्हां सेबकां जो पता था तिन्हे जे पाणी कड्डया था), तां तिने लाड़े जो सद्दीने तिसजो गलाया,
\v 10 “हर कोई पैहले बधिया दाखरस परोसां कने ताहली जे मेहमान पीने तृप्त हुई जांये तिसते बाद सै दाखरस जे परोसया जां सै इतना बधिया नीं होन्दा; पर तैं बधिया दाखरस हुण तक संभाली ने रखीरा।”
\v 11 यीशुये गलील रे काना च ये पैहला चमत्कारा रा काम्म करीने अपणी महिमा परगट कित्ति कने तिसरे चेलयां तिस पर विश्वास कित्या।
\v 12 इसते बाद यीशु अपणी माता, भाईयां कने चेलयां सौगी कफरनहूम चलिया कने तित्थि सै थोड़े दिन रुके।*
\s बपवारिआं रा मन्दरा ते बाहर कड्डया जाणा
\r (मत्ती 21:12; मरकुस 11:15-17; लूका 19:45,46)
\p
\v 13 यहूदियां रा फसह रा त्योहार नजदीक आईरा था, कने यीशु यरुशलेम जो गया।
\v 14 तित्थी मन्दरा च यीशुये देखया भई लोक बैलां, भेडां कने कबूतरां जो बेचणे लगीरे कने सिक्कयां जो बदलणे औऴे सौदागर अपणियां सीटां पर बैठीरे।
\v 15 फेरी तिने रस्सीयां रा कोड़ा बणाया कने सब्बींजो बैलां कने भेडां समेत मन्दरा ते बाहरौ खदेड़ीत्या, सिक्कयां जो बदलणे औऴे सौदागरां रे सिक्के खन्डेरीने तिन्हा रियां चौकियां मुन्धियां करीने सट्टीतियां,
\v 16 कबूतर बेचणे औऴयां जो तिने बोलया, “इन्हांजो इत्थीते बाहर लेई जवा कने मेरे पिते रे घरा जो बजार मता बणान्दे।”
\v 17 फेरी तिसरे चेलयां जो याद आया भई पवित्र शास्त्रा च लिखीरा, “तेरे घरा खातर मेरा ये जनून मिंजो खाणे औणा।”
\v 18 इस पर यहूदियें तिसने गलाया, “तू जे ये काम्म करीरां तां अहांजो कुण जेआ नशण दस्सी रां?”
\v 19 फेरी यीशुये तिन्हांजो जबाब दित्या, भई “इस मन्दरा जो ढाई दो, कने मांज ये तिन्नां दिनां ते अन्दर-अन्दर भीं खड़ा करी देणा।”
\v 20 इस पर यहूदि गलाये, “इस मन्दरा बनाणे जो छताल़ि साल लगीरे कने तू इसजो तिन्नां दिनां च बनाणे री गल्ल करी रां!”
\v 21 पर अपणिया गल्ला च यीशुये तिस मन्दरा रा जे जिकर कित्या था सै तिसरा अपणा ई शरीर था।
\v 22 पर ताहली जे सै मूईरयां च ते भीं ते ज्यून्दा हुया तां तिसरे चेलयां जो याद आया भई यीशुये येढ़ा बोलीरा था; कने तिन्हे पवित्र शास्त्रा कने यीशुये रियां गल्लां पर विश्वास कित्या।
\s यीशु माह्णुआं रे मना जो जाणां
\p
\v 23 ताहली जे सै यरुशलेम च फसह रे बगत त्योहारा च था, तां मतयां लोकें तिन्हां चमत्कारां जो जे सै दस्सां था देक्खीने तिसरे नौंवा पर विश्वास कित्या।
\v 24 पर यीशुये अप्पूँ जो तिन्हांरे भरोसे नीं छड्डया, काँभई सै सारयां लोकां जो जाणां था।
\v 25 तिस्सो इसा गल्ला री कोई जरुरत नीं थी भई कोई आईने तिसजो लोकां रे बारे च दस्सो, काँभई लोकां रे मना च क्या, इसजो सै जाणां था।
\c 3
\s यीशु कने नीकुदेमुस
\p
\v 1 तित्थी फरीसियां च ते निकुदेमुस नौंवा रा इक माह्णु था, सै जे यहूदियां रा मुखिया था।
\v 2 सै रात के वगत यीशुये ले आया कने तिस्सो बोलया, गुरु जी, हऊं जाणां भई तू परमेशरा रिया तरफा ते अहांजो सखाणे आईरा, काँभई सै नशाण जे तू दस्सां तिस्सो परमेशरा री सहायता ते बगैर कोई बी नीं दस्सी सकदा।
\v 3 यीशुये तिसजो बोलया, येई सच्च आ, हऊँ तिज्जो बोलां भई जे कोई बन्दा नौंये सिरे ते जन्म नीं लेओ तां सै परमेशरा रे राज्जा जो नीं देक्खी सकदा।
\v 4 निकुदेमुसे तिसजो गलाया, “तांजे इक माह्णु बुढा हुई जां तां फेरी तिसरा जमणा कियां हुई सक्कां? क्या सै फेरी भीं अपणिया मौआ रे पेटा च जाईने दुज्जी बार जन्म लेई सक्कां?
\v 5 यीशुये तिस्सो जबाब दित्या, “हऊँ तेरने सच्च बोलां, ताहलियां तक जे कोई माह्णु आत्मा ते कने पाणिये ते नीं जम्मो, तां सै कदीं बी परमेशरा रे राज्जा च नीं जाई सकदा।
\v 6 कांभई सै जे शरीरा ते जम्मया, सै शरीर आ; कने सै जे आत्मा ते जम्मया, सै आत्मा हुया।
\v 7 मेरिया बोली रिया गल्ला पर चम्भा मत करदा, कांभई ‘तेरा नौंयें सिरे ते जमणा जरूरी आ।
\v 8 ये हवा री अपणी मर्जी तितखा जे सै बैहणा चाहीं तितखौ बैहणे लगां ई कने तू तिसारी अवाज सुणां, पर ये नीं दस्सी सकदा भई सै कितखा ते औईं कने कितखौ जाईं? सै जे कोई आत्मा ते जम्मी रा सै येढ़ा ई आ।”
\v 9 निकुदिमुसे तिस्सो जबाब दित्या, भई “ये गल्लां कियां हुई सक्कां ईयां?”
\v 10 ये सुणीने यीशुये तिसने गलाया, “तू इस्राएलियां रा गुरु हुईने बी इन्हां गल्लां जो नीं समझदा?
\v 11 हऊँ तुहांने सच्च-सच्च बोल्लां, भई अहें सै से जाणां ये सै गलां ये, कने सै जे अहें देक्खीरा हुआं तिसरी गबाही दें, कने तुहें लोक सच्चिया गबाहिया जो मनदे नीं ये।
\v 12 तां जे मैं तुहांने संसारा रियां गल्लां कितियां तां तुहांजो बिश्वास नीं हुया, पर जे हऊँ तुहांने स्वर्गा री गल्लां बोलूँ तां फेरी कियां बिश्वास करगे?
\v 13 ऊपर स्वर्गा जो कोई नी गया, सिर्फ सैई, सै जे स्वार्गा ते उतरीने आईरा; यनिके माह्णुये रा पुत्र।
\v 14 कने तियां जे मूसे जंगला च सप्पा जो उच्चिया ठारी टंगाया, तियां ई माह्णुये रे पुत्रा रा बी उच्चचिया ठारी टंगया जाणा जरूरी आ;
\v 15 ताकि सै जे कोई बिश्वास करो, तिस च अनन्त जीबन पाई लो।
\p
\v 16 “कांभई परमेशरे संसारा रे लोकां ने इतणा प्यार कित्या भई तिने अपणे इको-इक पुत्रा जो तिन्हांरे खातर देईत्या, ताकि हर इक माह्णु सै जे तिस पर बिश्वास करो, सै नाश नीं हो पर अनन्त जीबन पाई सक्को।
\v 17 परमेशरे अपणे पुत्रा जो संसारा च इस खातर नीं भेजया भई सै संसारा जो पापी साबित करीने तिन्हा जो सजा रा हुक्म देओ, बल्कि इस खातर भेजया भई तिसरे जरिये सारी दुनियां रा छुटकारा हुई जो।
\v 18 सै जे तिस पर विश्वास करां, तिस पर सजा देणे रा हुक्म नीं हुन्दा, पर सै जे तिस पर बिश्बास नीं करदा, सै दोषी हुई चुक्कीरा काँभई तिने परमेशरा रे इको-इक पुत्रा रे नौंवा पर बिश्बास नीं कित्या।
\v 19 सजा रे हुक्मा री वजह येई भई जोति इसा दुनिया च आई कने लोकें नेहरे जो जोतिया ते जादा प्यारा समझया, काँभई तिन्हांरे काम्म बुरे थे।
\v 20 कांभई सै माह्णु जे पाप करां सै जोतिया ते नफरत करां, कने सै जोतिया रे नेड़े तां नीं औन्दा भई किति तिन्हारे पाप सामणे नीं आई जो।
\v 21 पर सै माह्णु जे सच्चाईया पर चलां सै जोतिया रे नेड़े औवां ताकि तिसरे काम्म दिक्खी जाओ भई ये परमेशरा रिया तरफा ते हुईरे।
\s यीशु रे बारे च यूहन्ने री गबाही
\p
\v 22 इसते बाद यीशु अपणे चेलयां सौगी यहूदिया रे लाके च आईग्या; कने तिथि सै तिन्हां कने रहीने लोकां जो बपतिस्मा देणे लगया।
\v 23 कने यूहन्ना बी शालेम रे नेड़े एनोन च बपतिस्मा देआं था, काँभई मता पाणी होणे रिया वजह ने लोक तिथि आईने बपतिस्मा लेआं थे।
\v 24 कांभई ये तिस टैमा री गल्ल ई ताहली जे यूहन्ने जो बन्दी बणाईने जेला च कैद नीं कित्तिरा था।
\v 25 ऊत्थी यूहन्ने रे चेलयां रा किसी यहूदिये सौगी शुद्धीकरण रे बारे च बैहस बसाई हुईगी।
\v 26 इस खातर सै यूहन्ने ले आये कने बोलया, “गुरु जी, सै माह्णु जे यरदन नदिया रे पार तुहां सौगी था, कने तिसरी जे तुहें गबाही दित्ति थी, सै माह्णु बपतिस्मा देआं, कने हर इक माह्णु तिसलौ जाई रां।”
\v 27 यूहन्ने जबाब दित्या, ताह्लुआं तक जे किसी माह्णुये जो स्वर्गा ते नीं दित्या जाओ, ताह्लुआं तक सै किछ नीं पाई सकदा।
\v 28 तुहें सब मेरे गबाह ये भई मै बोलया था ‘हऊँ मसीह नीं आ’ पर मिन्जो तिसते अग्गे भेजीरा।’
\v 29 लाड़ा सै आ, तिस्सो जे लाड़ी मिलां ई; पर लाड़े रा मित्र सै जे खड़ीने तिसरी सुणां, कने तिस रिया अवाजा ते बड़ा खुश हुआं: मेरी ये खुशी हुण पूरी हुई।
\v 30 जरुरी आ भई सै बधो कने हऊँ घटूं।
\p
\v 31 सै जे उपरा ते औवां सै सब्बीं ते अब्बल आ; कने सै जे धरतिया ते औवां, सै धरतिया ने जुड़ीरा, इस खातर सै धरतिया रियां ई गल्लां करां: कने सै जे स्वर्गा ते उतरीरा, सै सब्बीं ते उपर आ।
\v 32 तिने सै जे किछ देक्खया, कने सुणया, सै तिसरी गबाही देआं, पर तिस रिया गबाहिया जो कोई ग्रहण नीं करदा।
\v 33 तिने माह्णुये जे तिसरी गबाही ग्रहण करी ली तिने इसा गल्ला पर मोहर लाईति भई परमेशर सच्चा।
\v 34 काँभई तिस्सो जे परमेशरे भेजीरा, सै परमेशरा रियां ई गल्लां बोलां; काँभई सै आत्मा नापी-नापी ने नीं देन्दा।
\v 35 पिता अपणे पुत्रा जो प्यार करां, कने तिने सारा किछ तिसरे अधिकारा च दित्तिरा।
\v 36 इस खातर सै जे कोई तिसरे पुत्रा पर बिश्वास करां अनन्त जीबन तिसजो ई मिलणा; पर सै माह्णु जे परमेशरा रे पुत्रा री गल्ल नीं मनदा तिस्सो सै जीवन देखणे नीं मिलणा, पर परमेशरा रा कोप तिस पर बणी रा रैहणा।”
\c 4
\s यीशु कने सामरी जनाना
\p
\v 1 फेरी ताहली जे यीशुये जो पता लगया भई फरीसियें सुणया भई यीशु यूहन्ने ते जादा लोकां जो चेले बणाईरां कने तिन्हांजो बपतिस्मा (नौंईयां जिन्दगिया री डुबकी) देई करां -
\v 2 यीशु खुद बपतिस्मा यनि डुबकी नीं दवाई करां था बल्कि ये काम्म तिसरे चेले करीरां थे—
\v 3 फेरी सै यहूदिया जो छड्डीने इक बार भीं ते मुड़ीने गलील प्रदेशा जो चलीप्या,
\v 4 इस बार तिस्सो सामरिया हुईने जाणे पया।
\v 5 इस खातर सै सामरिया रे इक नगर सूखार तक आया, ये नगर तिसा जमीना ले था सै जे याकूबे अपणे मुन्डुये यूसुफा जो दित्तिरी थी;
\v 6 तित्थी याकूबा रा खूह बी था। यीशु इसा यात्रा च बड़ा थक्कीगरा था इस खातर सै खूआ ले बैठीया। ये तिस बेले री गल्ल ई ताहली जे तकरीबन दपैहर हुई चुक्कीरे थे।
\p
\v 7 इतणे च इक सामरी जनाना पाणी भरने जो आई। यीशुये तिसाजो गलाया, “मिन्जो पाणी प्या।”
\v 8 कांभई तिसरे चेले त खाणा खरीदणे खातर नगरा जो गैईरे थे।
\v 9 तिसे सामरी जनाने तिस्सो बोलया, “तू त इक यहूदि आ, फेरी बी मांज सामरी जनाना ते पीणे खातर पाणी कैं मंगया दा!”(यहूदि त सामरियां ने कोई बी सलबन्ध नीं रखदे।*)
\v 10 यीशुये जबाब दित्या, “जे तू परमेशरा रे बरदाना जो जाणदी, कने ये बी जाणदी भई सै कुण आ सै जे तेरने गलाई रां, ‘मिन्जो पाणी प्या,’ तां तू तिसते मंगदी, कने सै तिज्जो जीबना रा जल देन्दा।”
\v 11 जनाने तिसजो गलाया, “प्रभु जी, तेरले त जल भरने जो कोई बर्तण बी नीं आ, कने खूह बड़ा डुग्घा, तां फेरी सै जीबना रा जल तुहले कित्खा ते आया?
\v 12 क्या तू अहांरे पिता याकूब ते महान आ, तिने जे अहांजो ये खूह दित्या; कने तिने अपणे बच्चयां कने डंगरां सौगी खुद अप्पुँ बी इसरा पाणी पित्या ?”
\v 13 यीशुये तिसाजो जबाब दित्या, “हर कोई तिस जे इस खूआ रा पाणी पीणा, तिसरी कदीं प्यास नीं बुझणी,
\v 14 पर सै जे कोई तिस पाणिये जो पींह्गा, सै जे मांह तिस्सो देणा, तिस फेरी कदीं प्यासे नीं रैंहणा; बल्कि तिस पाणिये जे हऊँ तिस्सो देंगा, सै तिस च इक पाणिये रा सोता बणी जाणा सै जे अनन्त काल तक उमड़दा रैहणा।”
\v 15 फेरी तिसे जनाने तिसने बोलया, “प्रभु जी, सै जल मिंजो दे ताकि हऊँ फेरी कदीं प्यासी नीं रऊँ कने नां ई मिन्जो इतणे दूर पाणी भरने जो औणे पौ।”
\p
\v 16 इस पर यीशुये तिसाजो गलाया, “जा अपणे घरा- औऴे जो सद्दीने इत्थी ली औ।”
\v 17 जनाने जबाब दित्या, “मेरा कोई घरा-औऴा नीं आ।” यीशुये तिसाजो बोलया, “तां जे तू बोलया रां ई भई ‘तेरा कोई घरा-औऴा नीं आ, तां तू ठीक ई बोल्या दी।
\v 18 तेरे पांज घरा-औऴे थे, कने हुण तू जिस आदमिये सौगी रैईं सै बी तेरा घरा-औऴा नीं आ; इस खातर तैं सै जे बोलया, ठीक ई बोलया।”
\v 19 इस पर जनाने तिसने गलाया, “प्रभु जी, मिंज्जो लगां भई तुहें जाणे-जाण ये।
\v 20 अहांरेयां पुर्वजें इस पहाड़ा पर अराधना कित्तिरी पर तुहें बोलां ये भई यरुशलेम ई अराधना री जगह ई।”
\v 21 यीशुये तिसा जो गलाया, “ओ नारी, मेरिया गल्ला पर बस्वास कर भई सै बगत आईरां ताहली जे तुहां पिते री अराधना नां त इस पहाड़ा पर करनी, कने नां ई यरुशलेम च करनी।
\v 22 तुहें सामरी लोक तिस्सो जे नीं जाणदे, तिसरी अराधना करां ये; कने अहें यहूदि तिसरी अराधना करां ये, तिस्सो जे जाणां ये; काँभई छुटकारा यहूदियां चा ते ई आ।
\v 23 पर सै टैम आई करां सै जे तकरीबन हुण बी आ, ताहली जे सच्चे भगत परमेशरा री अराधना आत्मा कने सच्चाईया ने करगे, काँभई पिता अपणे खातर येढ़े ई भगतां जो टोल़ां।
\v 24 परमेशर आत्मा आ, इस खातर जरुरी आ भई तिसरी अराधना करने औऴे आत्मा कने सच्चाईया ने अराधना करो।”
\v 25 जनाने तिसने गलाया, “हऊं जाणां ई भई मसीह सै जे ख्रिस्तुस नौवां ते बी जाणया जां, औणे औळा; ताहली जे सै अऊंगा, तां तिस अहांजो सारियां गल्लां दसणियां।”
\v 26 यीशुये तिसाने गलाया, “हऊँ जे तेरने गल्ल करीरां, हऊँ सै ई हाया।”
\s चेलयां री बापसी
\p
\v 27 इतणे च तिसरे चेले आई पुज्जे, कने तिन्हांजो ये देक्खीने सच्चीजो बड़ी रेहानी हुई भई सै इक जनाना ने गल्ल-बात करीरां; पर किन्हीये बी तिसते किछ नीं पूछया, भई “तू क्या चाँह यनि किस खातर इसाने गलाईरां?”
\v 28 फेरी सै जनाना अपणा घड़ा तिसा जगह छड्डीने गाँवा जो बापस चलीगी, कने लोकां ने बोलणे लगी,
\v 29 आईने, इक्की येढ़े माह्णुये जो देक्खा, तिने मेरे बारे च सब किछ दस्सीत्या सै जे मैं कित्तिरा था। किति येई मसीह त नीं आ?”
\v 30 इस पर लोक नगरा निकऴीने यीशुये ले औणे लगे।
\v 31 इस बिच तिसरे चेले तिसते बिनती करने लगे, “गुरु जी, किछ खाई लैं।”
\v 32 पर यीशुये तिन्हांते बोलया, “मेरले खाणे खातर येढ़ा भोजन आ तिस्सो जे तुहें नीं जाणदे।”
\v 33 इस पर तिसरे चेले अप्पुँ बाटियें इक दूज्जे ते पूछणे लगे, “क्या किन्हीये तिसजो खाणे खातर किछ लन्दीरा?”
\v 34 यीशुये तिन्हांजो गलाया, “मेरा भोजन ये आ भई हऊँ तिसरिया इच्छा जो पूरा करुं, तिने जे हऊँ भेजीरा, कने तिसा जिम्मेदारिया जो पूरा करुँ सै जे मिन्जो सौंपीरी।
\v 35 तुहें अक्सर बोलां ये, ‘बढाईया जो हल्तियें बी चार महीने पैईरे? ‘देक्खा हऊँ तुहांजो गलाया दा, अपणियां अक्खीं खोल्ही ने खेतां खौ नजर मारा, भई ये पक्कीने बढाईया जो आईगरे।
\v 36 बढाई करने औळा, अपणी मजदूरी पां कने अनन्त जीबना खातर फसल कठेरां, ताकि फसल बाह्णे औळा कने बढणे औळा ये दोनों मिलीने मौज करो।
\v 37 काँभई इत्थी ये कहाबत ठीक बैठीरां ई: बाह्णे औळा कोई होर आ कने बढणे औळा कोई होर।
\v 38 तिज्जो मैं तिस खेता रिया फसला बढणे जो भेजया, तिस च जे तैं मेहणत नीं कित्तिरी: होरीं तिस च मेहणत कीत्ति कने तुहें तिसरिया मेहणता रे फऴा च हिस्सेदार हुये।”
\s सामरियां रा विश्वास करना
\p
\v 39 तिस नगरा रे कई सामरियें तिसा जनाना रे गलाणे पर यीशुये पर बिश्वास कित्या, तिसे ये गबाही दित्ति थी, भई तिने मेरे बारे च सारियां गल्लां दस्सी तियां जो किछ मैं कित्तिरा था।”
\v 40 फेरी ताहली जे ये सामरी तिसले आये, तां तिन्हे तिसते रुकणे खातर बिनती कित्ति, कने सै तिन्हाले दो दिन तक रुकया।
\v 41 कने तिसरयां बचनां ते प्रभाबित हुईने होर मतयां सारयां लोकें तिस पर बिश्वास कित्या,
\v 42 तिन्हे तिसा जनाना ने बोलया, “हुण अहें सिर्फ तेरे बोलणे तेई बिश्वास नीं करदे; काँभई अहें अप्पुँ ई तिस्सो सुणील्या कने हुण अहें ये जाणीगे भई सच्चीजो येई हाया सै जे संसारा जो बचाई सक्कां।”
\v 43 फेरी दो दिन बाद सै उत्थीते निकऴीने गलील जो चलीप्या;
\v 44 काँभई यीशुये खुद गवाही दित्ति भई भविष्यवक्ते जो अपणे लाके च आदर नीं मिलदा।*
\v 45 ताहली जे सै गलील च आया, तां गलीली बड़िया मौज़ा ने तिसने मिल़े; काँभई जितणे काम्म तिने त्योहारा रे बगत यरुशलेम च कित्ते थे, सै सब तिन्हे देक्खे थे, काँभई सै बी तिस त्योहारा च शामल थे।
\s राजकर्मचारिये रे पुत्रा जो चंगा करना
\p
\v 46 फेरी सै भीं ते गलील रे काना च गया, तित्थी जे तिने पाणीये ते दाखरस बणाया था। इस बार तित्थी राजे रा इक नोकर था तिसरा मुन्डु जे कफरनहूम च बमार था।
\v 47 ताहली जे तिने सुणया भई यीशु यहूदिया ते गलील च आईगरा, सै तिसले गया कने बिनती करने लगया भई तुहें चल्लीने मेरे मुन्डुये जो ठीक करी दवा: काँभई सै मरने जो हुईगरा।
\v 48 यीशुये तिसने गलाया, “तदुआं तक जे तुहें चिन्ह कने चमत्कारा रे काम्म नीं देक्खी लेंगे ताह्लुआं तक तुहां बिश्वास नीं करना।”
\v 49 राजे रे नोकरे तिसने बोलया, “प्रभु जी, इसते पैहले भई मेरा मुन्डु मरी जाओ, तुहें मेरे सौगी चला।”
\v 50 यीशुये तिसजो गलाया, “तू जा तेरा मुन्डु ज्यून्दा रैहणा।” तिने माह्णुये यीशुये री गलाई रियां गल्लां पर बिश्बास कित्या कने घरा जो चलीप्या।
\v 51 सै घरा जान्दे हुये हल्तियें रस्ते ची था ताहली तिसरे दास तिस्सो मिले कने तिसजो ये खुशखबरी दित्ती भई हुण तेरा मुन्डु ठीक आ।”
\v 52 तिने तिन्हांते पूछया, भई “किस टैम सै ठीक होणे लगया, तिन्हे जबाब दित्या, “पिछले कल दपैहरयां तकरीबन इक बजे तिसरा बुखार उतरीगरा।”
\v 53 फेरी मुन्डुये रा पिता जाणीग्या भई ये ठीक तिस बगता री गल्ल ई ताहली जे यीशुये तिसने बोलया था भई, “तेरा मुन्डु जिन्दा रैहणा,” तिसते बाद तिने अपणे पूरे परिबारा सौगी बिश्बास कित्या।
\v 54 ये दूज्जा चमत्कारा रा काम्म था सै जे यीशुये यहूदिया ते गलील च आईने दस्या।
\c 5
\s ठत्तियां सालां रे रोगिये जो चंगा करना
\p
\v 1 इन्हां गल्लां ते बाद यहूदियां रा इक उत्सब हुया, कने यीशु यरुशलेम जो गया।
\v 2 यरुशलेम च भेड-फाटका ले इक कुण्ड आ सै जे इब्रानी बोलिया च बैतहसदा नौंवा ते जाणया जां; तिसरे कनारे पांज बराण्डे बणीरे।
\v 3 इन्हा बराण्डयां च अन्हे, लंगड़े, बमार कने लकबे रे रोगी (पाणिये रे हिलणे रिया आशा च) पैईरे रैं थे।
\v 4 (काँभई इक येढ़ा बगत हुआं था ताहली जे परमेशरा रे स्वर्गदूत कुण्डा च आईने पाणीये जो लकेहरां थे। पाणिये रे हिल्दे ई पैहले सै जे कोई कुण्डा च उतरां, सै अपणियां सारियां बमारियां ते ठीक हुई जां था, चाहे तिसरी कोई बी बमारी कैं नीं ओ।
\v 5 इन्हां रोगियां च इक येढ़ा रोगी बी था सै जे ठत्तियां सालां ते बमार पैईरा था।
\v 6 ताहली जे यीशुये तिस्सो देखया कने तिसरे बारे च सारा हाल जाणीने भई ये कईयां सालां ते इसा हालता च पैईरा, तां तिने तिसते पूछया, “क्या तू ठीक होणा चांह?”
\v 7 तिने रोगिये तिस्सो जबाब दित्या, “प्रभु जी, मेरले कोई माह्णु नीं आ सै जे पाणिये रे हिलणे पर, मिन्जो कुण्डा च लेई जाओ; पर ताहली जे हऊँ पाणिये च जाणे लगां, तां मेरे पुजदे-पुजदे कोई दूज्जा माह्णु माहते पैहले पाणिये च उतरी जां।”
\v 8 यीशुये तिसजो गलाया, “उट्ठी ने खड़ा ओ, अपणा बिस्तरा चक्क, कने चल फिर।”
\v 9 सै माह्णु इकदम ठीक हुईया, तिने अपणा बिस्तरा चक्कया कने चलणे फिरने लगया।
\p
\v 10 सै बिस्राम दिन था। इस खातर यहूदि तिस ठीक हुईरे माह्णुये जो गलाणे लगे, भई आज त बिस्राम दिन आ, तिज्जो अजके दिन अपणा बिस्तर चकणे री इजाजत नीं।”
\v 11 इस पर तिने जबाब दित्या, भई “तिने जे हऊँ ठीक कित्या, तिने ई मिन्जो बोलया, ‘अपणा बिस्तरा चक्क कने चल फिर’।”
\v 12 तिन्हे लोकें तिसते पूछया, “सै कुण माह्णु आ तिने जे तिज्जो बोलया, ‘बिस्तरा चक्क कने चल फिर’?”
\v 13 पर सै माह्णु जे ठीक हुईरा था, सै नीं जाणदा था भई सै कुण आ, काँभई तिसा जगह मती भीड़ थी कने यीशु उत्थीते चुपचाप चलीया।
\v 14 इन्हां गल्लां ते बाद सै माह्णु यीशुये जो मन्दरा च मिलया कने तिस्सो बोलया, “देक्ख, हुण तू त ठीक हुईया: इस खातर भीं ते पाप देक्खां करदा, नैत किति येढ़ा नीं ओ भई कोई इसते बड्डी मुसकल तूह पर आई जाओ।”
\v 15 तिने माह्णुये जाईने यहूदियां ने बोलीत्या भई तिने जे हऊँ ठीक कित्या, सै यीशु आ।
\v 16 इसा बजहा ने यहूदी यीशुये जो तंग करने लगे, काँभई सै येढ़े काम्म बिस्राम रे दिन करां था।
\v 17 इस पर यीशुये तिन्हाजो गलाया, “मेरा पिता कदीं काम्म बन्द नीं करदा, इस खातर हऊँ बी लगातार काम्म करां।”
\v 18 इसा बजह ने यहूदी तिसजो मारने री होर बी जादा कोशत करने लगे, काँभई सै न सिर्फ बिस्राम रे दिना री बिधिया जो तोड़ां, पर परमेशरा जो अपणा पिता बोलीने, अप्पूँजो तिसरे बराबर समझां था।
\s पुत्रा रा अधिकार
\p
\v 19 यीशुये तिन्हांजो गलाया, “हऊँ तुहांजो सच्चाई दस्सां, भई पुत्र खुद अपणे आप किछ मनी करी सकदा, सै सिर्फ तेढ़ा करां तेढ़ा जे सै पिते जो करदे देक्खां; काँभई तिन्हां-तिन्हां कम्मां जो जे सै करां तिन्हांजो पुत्र बी तियां ई करां।
\v 20 कांभई पिता पुत्रा ने प्यार रक्खां कने जितने काम्म जे सै खुद करां तिन्हां सारयां कम्मां जो सै तिस्सो दस्सां, कने तिस इन्हाते बी बड्डे काम्म तिस्सो दसणे, ताकि तुहें रेहान हुई जाओ।
\v 21 कांभई तियां जे पिता मूईरयां जो ठवाऴीने तिन्हांजो नौंयी जिन्दगी देआं, तियां ई पुत्र बी तिन्हांजो जे चांह तिन्हां जिन्दगी देआं।
\v 22 कने पिता किसी रा बी न्याय नीं करदा, पर तिने न्याय करने रा सारा काम्म पुत्रा जो सौंपी तरा,
\v 23 इस खातर भई सारे लोक तियां जे पिते रा आदर करां ये तियां ई पुत्रा रा आदर बी करो। सै माह्णु जे पुत्रा रा आदर नीं करदा, सै तिस पिते रा आदर बी नीं करदा तिने जे तिस्सो भेज्जीरा।
\v 24 हऊँ तुहांने सच्च बोलां, सै जे मेरा बचन सुणीने मेरे भेजणे औल़े पर बिश्बास करां, सै अनन्त काल रा जीबन पां; कने तिस पर सजा रा हुक्म नीं हुन्दा* पर सै मौती ते पार पाईने जिन्दगिया च दाखल हुई चुक्कीरा।
\p
\v 25 “हऊँ तुहांने सच्च-सच्च बोलां भई सै बगत औणे औळा बल्कि आई चुक्कीरा, तिसच मूईरयां परमेशरा रे पुत्रा रा बचन सुणना, कने सै जे सुणगे तिन्हां जीऊणा।
\v 26 काँभई जिसा रीतिया ने पिता अप्पूँ च जीबन रखां, तियां ई तिने पुत्रा जो बी ये हक दित्या भई अप्पूँ च जीवन रखयां;
\v 27 बल्कि तिस्सो न्याय करने रा बी अधिकार दित्या, इस खातर भई सै माह्णुये रा पुत्र आ।
\v 28 इस ते चम्भा नीं करा; काँभई सै बगत आई करां भई जितने बी कब्रां चे, तिन्हां तिसरा बचन सुणीने बाहर निकल़ी औणा।
\v 29 तिन्हे जे खरे काम्म कित्तिरे तिन्हा मुड़दयां चा ते उठीने ज्यून्दयां हुई जाणा, कने तिन्हे जे बुरे काम्म कित्तीरे तिन्हौं बी मूईरयां चा ते उठीने इन्हा बुरयां कम्मां री सजा भुगतणे पौणी।
\s यीशुये रे सबन्धा च गबाही
\p
\v 30 “हऊँ खुद अप्पुँ ते किछ मनी करी सकदा; पर हऊँ सै जे किछ परमेशरा ते सुणां, सिर्फ तिसरे ई मुताबिक न्याय करां; कने मेरा न्याय सच्चा, काँभई हऊँ अपणिया इच्छा ते नीं बल्कि तिसरी इच्छा चांह तिने जे हऊँ भेज्जीरा।
\v 31 जे हऊँ खुद अपणी गबाही देऊँ तां मेरी गबाही सच्ची नीं।
\v 32 मेरिया तरफा ते गबाही देणे औळा इक होर आ, कने हऊँ जाणां भई सै जे मेरी गबाही देआं सै सच्च ई।
\v 33 तुहें लोकां जो यूहन्ने ले भेजया कने तिने सच्चाईया री गबाही दित्ति।
\v 34 पर हऊँ अपणे बारे च माह्णुआ री गबाही नीं चाहन्दा; तां बी ये गल्लां हऊँ इस खातर बोलां भई तुहांरा छुटकारा (बचाव) हुई सक्को।
\v 35 यूहन्ना तिस दीये साई था सै जे बल़ीने रोशनी देआं, कने तुहांजो थोड़िया देऱा खातर तिस रिया जोता च मगन होणा ठीक लगया।
\v 36 पर मेरले सै जे गबाही सै यूहन्ने रिया गबाहिया ते बी बड्डी; काँभई सै काम्म जे पिते पूरा करने खातर मिन्जो सौंपीरा यनिके हऊँ तिन्हा ई कम्मां जो करीरां कने सै ई काम्म मेरे गबाह ये भई पिते मिन्जो भेज्जीरा।
\v 37 कने पिता तिने जे हऊँ भेजीरा, तिने ई मेरी गबाही दित्ती।* तुहें लोकें न कदीं तिसरा बचन सुणया, कने न तिसरा रूप देक्खीरा:
\v 38 कने तिसरा बचन अपणे अन्दर नीं रखदे, काँभई तुहें तिसरा बिश्बास नीं करदे तिस्सो जे पिते भेज्जीरा।
\v 39 तुहें पबित्र शास्त्रा च पढ़ां ये,* काँभई तुहें समझां ये भई तिस च अनन्त जीबन तुहांजो मिल़ां, पर ये सारे शास्त्र मेरी ई गबाही दें;
\v 40 फेरी भीं तुहें जीवन पाणे खातर मेरले नीं औणा चाहन्दे।
\v 41 हऊँ माह्णुआं ते आदर नीं चाहन्दा।
\v 42 पर हऊँ तुहांजो जाणां भई तुहांरे अन्दर परमेशरा रा प्यार नीं आ।
\v 43 हऊँ अपणे पिते रे नौंआं ते आईरा, कने तुहें मिन्जो ग्रहण नीं करदे; पर जे कोई होर अपणे ई नौंआं ते आओ, तां तिसजो ग्रहण करी लेणा।
\v 44 तुहें माह पर बिश्बास कियां करी सक्कां ये, काँभई तुहें त अप्पूँ बाटियें इक दूज्जे ते आदर लेणा पसन्द करां ये, कने तिस आदरा खा देखदे बी नीं ये सै जे इकमात्र परमेशरा ते औवां?
\v 45 ये नीं सोच्चा भई मांह पिते रे सामणे तुहां पर दोष लगाणा; तुहां पर दोष लगाणे औळा त मूसा, तिस पर जे तुहें भरोसा रखीरा।
\v 46 कांभई जे सच्चीजो तुहें मूसे पर बिश्बास करदे, तां तुहें मांह पर बी बिश्बास करदे हुन्दे, इस खातर भई तिने मेरे बारे च लिक्खीरा।
\v 47 पर जे तुसें तिसरी लिखी रियां गल्लां पर ई बिश्बास नीं करदे, तां मेरियां गल्लां पर कियां बिश्बास करगे?”
\c 6
\s पांज हजार मर्दां जो रोटी ख्वाणा
\r (मत्ती 14:13-21; मरकुस 6:30-44; लूका 9:10-17)
\p
\v 1 इन्हां गल्लां ते बाद यीशु गलील री तिबिरियास झीला ले गया।
\v 2 कने लोकां री इक बड्डी भीड़ तिसरे पिछे चलीपी काँभई जो रेहान करने औळे काम्म सै बमारां पर दस्सां था सै तिन्हा जो देक्खां थे।
\v 3 फेरी यीशु पहाड़ा रे ऊपर गया कने तित्थी अपणयां चेलयां सौगी बैठया।
\v 4 यहूदियां रा फसह रा त्योहार नजदीक आईरा था।
\v 5 फेरी यीशुये मतयां लोकां री भीड़ अपणे खौ औन्दी देक्खी, कने फिलिप्पुसा ने बोलया भई “अहें इन्हांरे खाणे खातर रोटी कितिते खरीदीने लौणी?”
\v 6 पर तिने ये गल्ल तिस्सो परखणे खातर बोली, काँभई सै खुद जाणां था भई मांह क्या करना।
\v 7 फिलिप्पुसे तिसजो जबाब दित्या, “दो सौ चान्दिया रे सिक्कयां ने तिन्हां रे खातर इतणी रोटी बी पूरी नीं हुणी भई इन्हां रोटियां च ते हर इक्की जो ग्राह ते जादा मिली जाओ।”
\v 8 तिसरे चेलयां च ते शमौन पतरस रे भाई अन्द्रियासे तिसने बोलया,
\v 9 येथी इक मुन्डु आ तिसले जौआ रियां पाँज रोटियां कने दो मच्छीयां ई; पर इतणे सारेयां लोकां रा इन्हांने क्या बणना?”
\v 10 यीशुये गलाया, “लोकां जो बठाळा।” तिसा जगह च जे सै बैठे तित्थी मता घा था: कने तिन्हां च तकरीबन पांज हजार रे करीब माह्णु थे।
\v 11 फेरी यीशुये रोटियां लैई, कने धन्याबाद करीने तित्थी बैठीरे सारयां लोकां जो परोसणे जो देईती; कने तियां ई मच्छीयां च ते जितणी सै लेणा चाँह थे बन्डी तियां।
\v 12 ताहली जे सै रज्जी ने खाई बैठे तां तिने अपणे चेलयां जो बोलया, भई “जितणे टुकड़े बचीरे, तिन्हांजो कट्ठा करी लो ताकि सै बेकार नीं जाओ।”
\v 13 ताहली जे सारे खाई बैठे, तां फेरी तिन्हें पंजां रोटियां ते बचीरे सारे टुकड़े कट्ठे कित्ते कने तिन्हा री बारह टोकरियां भरीयां।
\v 14 यीशुये रे इस चमत्कारा जो देक्खीने लोक बोलणे लगे, भई “सै भविष्यबक्ता जे इस संसारा च औणे औळा था, ये पक्का सैई हाया।”
\v 15 यीशु ये जाणीग्या भई ये मिन्जो राजा बनाणे खातर आईने पकड़ना चाँये, इस खातर सै कल्हा ई पहाड़ा पर चलीया।
\s यीशुये रा पाणिये पर चलणा
\r (मत्ती 14:22-33; मरकुस 6:45-52)
\p
\v 16 फेरी ताहली जे सांझ हुई, तां तिसरे चेले झीला रे कन्डे जो गये,
\v 17 कने सै किश्तिया च बैठीने झीला पार कफरनहूम जो जाणे लगे। ताहली नेहरा हुई चुक्कीरा था, कने यीशु हल्तियें तक तिन्हांले नीं पुज्जीरा था।
\v 18 तूफाना रिया बजह ने झीला च पाणिये रियां बडबडियां छालियां औणे लगियां।
\v 19 ताहली जे सै किश्तिया चलान्दे चलान्दे तकरीबन तिन-चार मील चलीये, फेरी तिन्हे यीशुये जो पाणिये पर चलदे कने किश्तिया खौ औन्दे देक्खया, तां सै डरीये।
\v 20 पर यीशुये तिन्हांजो बोलया, भई “हऊँ आ; मता डरदे।”
\v 21 फेरी झटपट तिन्हें यीशुये जो किश्तिया च चढ़ाईल्या कने थोड़िया ई देरा च किश्ती तिसा जगह पुज्जीगी तित्थी जे सै जाईरां थे।
\s लोकां रा यीशुये जो टोऴणा
\p
\v 22 दूज्जे दिन लोकां रिये तिसे भीड़े सै जे झीला रे दूज्जे कन्डे खड़ीरे थे, ये देखया भई तित्थी इक ई किश्ती थी कने यीशु अपणे चेलयां सौगी तिसा च नीं बैठया था, पर सिर्फ तिसरे ई चेले गये थे।
\v 23 फेरी किछ होर किश्तियां तिबिरियासा ते आईने तिसा जगह ले आईयां, तित्थी जे तिन्हे प्रभुये रा धन्यवाद करने ते बाद रोटी खादी थी।
\v 24 इस खातर तां जे लोकें देखया भई नां त उत्थी यीशु आ, कने नां तिसरे चेले, तां सै तिन्हां किश्तियां च बैठे कने यीशुये जो टोलदे-टोलदे कफरनहूम च पुज्जीगे।
\s यीशु जीबना री रोटी
\p
\v 25 झीला रे दूज्जे कनारे तां जे सै तिसने मिले तां तिन्हें बोलया, गुरु जी, तुहें इत्थी किस बगत पुज्जे?”
\v 26 यीशुये तिन्हांजो जबाब दित्या, भई “हऊँ तुहांने सच्च बोलां, तुहें मेरे पिछे इस खातर नीं आये भई तुहें चमत्कार देखे, पर इस खातर आये भई तुहांजो खाणे जो पेट भरीने रोटी मिली।
\v 27 तिसा रोटीया खातर मेहणत नीं करा सै जे सड़ी जाईं, पर तिसा खातर मेहणत करा सै जे अनन्त जीवन देआं, सै जे माहणुये रे पुत्रा तुहांजो देणा; काँभई पिता परमेशरे तिस पर ई मोहर लाईरी।”
\v 28 लोकें तिसते पूच्छया, “तिन्हां कम्मां जे परमेशर चाँह, तिन्हाजो करने खातर अहें क्या करिये?”
\v 29 यीशुये तिन्हांजो जबाब दित्या, “परमेशर सै जे चाँह सै ये आ, भई तिस्सो जे तिने भेजीरा, तुहें तिस पर बिश्बास करा।”
\v 30 फेरी लोकें तिसने बोलया, “फेरी तू केढ़ा जेआ नशाण दसणा भई अहें तिन्हांजो देखीने तूह पर बिश्बास करो?
\v 31 अहांरे पुरखयां जंगला च मन्ना खादया था; तियां जे पबित्र शास्त्रा च लिखिरा: भई ‘तिने तिन्हांजो खाणे खातर स्वर्गा ते रोटी दित्ति।”
\v 32 यीशुये तिन्हाजो गलाया, “हऊँ तुहांते सच्च सच्च बोलां भई मूसे सै रोटी तुहांजो स्वर्गा ते नीं दीत्ति, पर मेरा पिता तुहांजो सच्ची रोटी स्वर्गा ते देआं।
\v 33 काँभई परमेशरा री रोटी सैई, सै जे स्वर्गा ते उतरीने दुनियां जो जीवन देईं।”
\v 34 फेरी तिन्हें तिसने बोलया, “प्रभू जी, ये रोटी अहां जो हमेशा देआ कर।”
\p
\v 35 यीशुये तिन्हांने बोलया, “जीवना री रोटी हऊँ ई: सै जे मेरले औंगा तिस कदीं भूखे नीं रैहणा कने सै जे माह पर बिश्बास करगा, तिस कदीं प्यासे नीं हुणा।
\v 36 पर मैं तुहांने गलाया भई तुहें मिंजो देक्खी बी लया, तां बी मांह पर बिश्बास नीं करदे।
\v 37 सै किछ जे पिता परमेशर मिंजो देआं सै सारा मेरलॉ ई औणा, कने तिसजे मेरले औणा तिसजो मांह कदीं नीं कडणा।
\v 38 हऊँ स्वर्गा ते इस खातर नीं आईरा, भई अपणी इच्छा पूरी करुँ, पर हऊँ इस खातर आईरा भई अपणे भेजणे औल़े री इच्छा जो पूरा करूँ।
\v 39 तिने जे हऊँ भेज्जया तिसरी इच्छा येई, भई सै जे किछ तिने मिंजो दित्तिरा तिस्सो हऊँ पूरा पूरा संभाल़ीने रक्खूं, पर मांह तिन्हां सब्बीं जो न्याय रे दिन नौंईं जिन्दगी देणी।
\v 40 काँभई मेरे पिते री इच्छा येई, भई तिसजे पुत्रा जो देक्खीने तिस पर बिश्बास करना तिस अनन्त जीवन पाणा; कने मांह सै न्याय रे दिन भीं ते जिन्दा करी देणा।
\p
\v 41 इस खातर यहूदी यीशुये परॉ बड़बड़ाने लगे काँभई तिने बोलया था, भई “सै रोटी जे स्वर्गा ते उतरीरी, सै हऊँ ई”।
\v 42 कने सै बोलणे लगे, क्या ये सैई यीशु नीं आ, सै जे यूसुफा रा पुत्र आ, तिसरे पिते कने माता जो जे अहें जाणां ये? तां सै हुण कियां बोलां, भई हऊँ स्वर्गा ते आईरा?
\v 43 यीशुये तिन्हाजो जबाब दित्या, “अप्पूँ बाटियें मता बड़बड़ान्दे।
\v 44 तिने परमेशरे जे हऊँ भेज्जीरा, बिना तिस रिया मर्जिया ते तदुआं तक मेरले कोई नीं आई सकदा, तदुआं तक जे पिता, तिसरे दिला च, मेरले औणे री इच्छा पैदा करीने तिस्सो खिंजी नीं लो; कने मांह न्याय रे दिन सै मूईरयां च ते फेरी भीं जिन्दा करीने ठवाऴना।
\v 45 भविश्यबक्तयां अपणे लेक्खां च ये लिखीरा: भई ‘सै सारे परमेशरा रे सखाईरे होणे।’ तिन्हे किन्हिये जे अपणे कान्न पिता परमेशरा री दस्सी रियां गल्लां सिखणे जो लाईरे, तिन्हां ई मेरलॉ औणा।
\v 46 ये नीं आ भई किन्हियें पिते जो देक्खया; पर सै जे परमेशरा रिया तरफा ते आ सिर्फ तिने ई पिते जो देक्खया।
\v 47 हऊँ तुहांने सच्च बोलां भई सै जे बिश्बास करां अनन्त जीवन तिसरा ई हाया।
\v 48 जीवना री सै रोटी हऊँ आ।
\v 49 तुहांरयां बजुर्गें जंगला (बीराना) च मन्ना खाद्या कने सै मरी चुक्कीगरे।
\v 50 ये सै रोटी सै जे स्वर्गा ते उतरां ई ताकि माह्णु तिसा च ते खाओ कने मरो नीं।
\v 51 हऊँ स्वर्गा ते आईरी येढ़ी रोटी सै जे जीवन देईं; जे कोई इसा रोटिया चते खांओ, तां तिस हमेशा जिन्दे रैहणा; कने सै रोटी जे मांज संसारा रे लोकां खातर देणी, सै मेरा मास आ।
\p
\v 52 इसा गल्ला पर यहूदी ये बोलीने अप्पूँ बाटियें बैह्सणे लगे, भई “ये माह्णु कियां अहांजो अपणा मास खाणे जो देई सक्कां?”
\v 53 फेरी यीशुये तिन्हॉ बोलया, “हऊँ तुहाँजो सच्च सच्च बोलां तदुआं तक जे तुहें माह्णुये रे पुत्रा रा मांस नीं खाओ, कने तिसरा खून नीं पींओ, तदुआं तक तुहां च जीबन नीं आ।
\v 54 सै जे मेरा मांस खां कने मेरा खून पीआं, अनन्त जीवन तिसरा ई हाया; कने न्याय रे दिन मांह सै मूईरयां चते भीं ज्यून्दा करीने ठवाल़णा।
\v 55 कांभई हकीकत च मेरा मांस खाणे री, कने मेरा खून पीणे री चीज ई।
\v 56 सै जे मेरा मांस खां कने मेरा खून पीआं सै मांह च बास करां, कने हऊँ तिसच।
\v 57 बिल्कुल तियां ई जियां जे जिन्दा पिते हऊँ भेज्जीरा कने हऊँ परम पिते रिया बजह ने ज्यून्दा, तियां ई सै बी तिस जे हऊँ खाणा मेरिया बजह ने जिन्दे रैहणा।
\v 58 ये सैई रोटी सै जे स्वर्गा ते उतरीरी, ये रोटी तिसा रोटिया साई नीं सै जे बजुर्गें खाद्दी कने मरीगे; सै जे कोई इसा रोटिया खाँगा, तिस हमेशा जिन्दे रैहणा।”
\v 59 ये गल्लां तिने कफरनहूम च इक्की प्रार्थना रे घरा च उपदेश देन्दे बगत बोलीं।
\s अनन्त जीबना रे बचन
\p
\v 60 इस खातर तिसरे चेलयां च ते कईयें इन्हां गल्लां जो सुणीने बोलया, भई “ये शिक्षा त बड़ी कठण ई, इसा जो कुण सुणी सक्कां?”
\v 61 यीशुये अपणे मना च जाणील्या भई मेरयां चेलयां जो मेरियां इन्हां गल्लां ते कोई शकैत ई, इस खातर तिने अपणे चेलयां ते पुछया, “क्या तुहें इन्हां गल्लां ते परेशान ये?
\v 62 कने जे तुहें माह्णुये रे पुत्रा जो तिसा जगह जे सै पैहले था, भीं ते तित्थी उपर जान्दा देखगे, तां क्या हुणा?
\v 63 आत्मा त जीवन देणे औळा, शरीरा ते कोई फैदा नीं आ; सै गल्लां जे मैं तुहांने गलाईयां सै आत्मा इ, कने जीवन बी आ।
\v 64 पर तुहां च येढ़े कितने लोक ये सै जे बिश्बास नीं करदे।” काँभई यीशु पैहले तेई जाणां था भई सै जे बिश्बास नीं करदे, सै कुण ये; कने मिन्जो पकड़वाणे औळा कुण आ?
\v 65 कने तिने गलाया, “इस खातर मैं तुहांने बोलया था भई तदुआं तक मेरले कोई नीं आई सकदा तदुआं तक जे परम पिता तिस्सो मेरले औणे री अनुमति नीं देई दो।”
\s पतरसा रा बिस्वास
\p
\v 66 इस कारण यीशुये रे कईयें भगतें मुँह मोड़ील्या कने हटीने कदीं तिसले नीं आये।
\v 67 फेरी यीशुये अपणे बारह चेलयां ने गलाया, “क्या तुहें बी जाणा चायें?”
\v 68 शमौन पतरसे तिस्सो जबाब दित्या, “प्रभु जी, अहें किसलौ जाईये? अनन्त जीवन देणे औऴियां गल्लां त तेरले ई हाया।
\v 69 कने अहें बिश्बास कित्या कने ये जाणीये भई परमेशरा रा पवित्र माह्णु त तू ई हाया।”
\v 70 यीशुये तिन्हांजो जबाब दित्या, “क्या तुहां बाहरां जो मैं ई नीं चुणीरा? फेरी भीं तुहां च इक माह्णु शैतान आ।”
\v 71 सै शमौन इस्करियोती रे मुन्डुये यहूदा रे बारे च गल्ल करीरां था काँभई सै यीशुये रा बरोधी बणीने तिस्सो धोखा देणे औळा था, काँभई सै ई बाहरां चेलयां च ते इक था।
\c 7
\s यीशु कने तिसरे भाई
\p
\v 1 इन्हां गल्लां ते बाद यीशु गलील च घुमदा रैया; काँभई यहुदी तिस्सो मारने रा जतन करीरां थे, इस खातर सै यहूदिया च घुमणा नीं चाहन्दा था।
\v 2 यहूदियां रा झोंपड़ियां (डेरयां) रा त्योहार नजदीक आईरा था।
\v 3 इस खतर यीशुये रे भाई बन्धुयें तिसने गलाया, “तुहांजो ये जगह छड्डीने यहूदिया चली जाणा चहिन्दा, ताकि तेरे भगत तेरे तिन्हां कम्मां जो उत्थी बी देक्खी सक्को तिन्हां जे तू करां।
\v 4 काँभई येढ़ा कोई नीं हुणा सै जे मशहूर होणा चाओ, कने लुक्खी ने काम्म करो। जे तू चमत्कारा रे काम्म करां, तां अप्पूँजो सारे संसारा रे सामणे परगट कर।”
\v 5 काँभई यीशुये रे भाई बी तिस पर बिश्बास नीं करदे थे।
\v 6 फेरी तिने तिन्हांने बोलया, “तुहांरे खातर सारा बगत ठीक आ, पर हल्तियें तक मेरा सही बगत नीं आईरा ।
\v 7 संसार तुहांने बैर नीं करी सकदा, पर सै माह्ने बैर रक्खां काँभई हऊँ तिसरे बरोधा च ये गबाई देआं भई तिसरे काम्म बुरे।
\v 8 तुहें त्योहारा च जावा; हऊँ हल्तियें इस त्योहारा च नीं जाई सकदा, काँभई हल्तियां तक मेरा बगत पूरा नीं हुईरा।”
\v 9 सै येढ़ा गलाणे ते बाद गलील च रुकीग्या।
\s झोंपड़ियां रे त्वाहारा च यीशु
\p
\v 10 पर ताहली जे तिसरे भाई त्योहारा च चलीये तां सै अप्पूं बी गया, पर सै सामणे नीं, छुपीने गया था।
\v 11 यहूदि अगबे त्योहारा च तिस्सो ये बोलीने टोल़णे लगे, भई “सै माह्णु किति आ?”
\v 12 कने लोकां च तिसरे बारे गुप-चुप कई सारी गल्लां हुईयां: मते जणे बोलीरां थे, भई “सै बड़ा खरा माह्णु आ।” कने कई बोल्लां थे, “नां, सै लोकां जो भटकां।”
\v 13 तां बी यहूदियां रे डरा रे मारे कोई बी माह्णु तिसरे बारे च खुल्हीने नीं बोली पायादा था।
\s त्वाहारा च यीशुये रा उपदेश
\p
\v 14 ताहली जे त्योहारा रे अधे दिन बीतीगे; तां यीशु मन्दरा च जाईने उपदेश करने लगया।
\v 15 फेरी यहूदी चम्भा करीने गलाणे लगे, भई “ये माह्णु सै जे कदीं स्कूला नीं गया फेरी भीं इतणा किछ कियां जाणां?”
\v 16 यीशुये तिन्हांजो जबाब दित्या, “सै उपदेश जे हऊँ देआं सै मेरा अपणा नीं आ, पर ये तिस रिया तरफा ते आ, तिने जे हऊँ भेज्जीरा।
\v 17 जे कोई परमेशरा रिया मर्जीया पर चलणा चाओ, तां सै इस उपदेशा रे बारे च समझी जांगा भई जो उपदेश हऊँ देआं सै तिसरा या हऊँ अपणिया तरफा ते देई करां।
\v 18 सै जे अपणिया तरफा ते किछ गलां, सै अपणी बडयाई करवाणा चांह; पर सै जे अपणे भेजणे औल़े री बडयाई चांह सैई सच्चा माह्णु आ, कने तिसच कोई खोट नीं आ।
\v 19 मूसे त तुहांजो व्यवस्था दित्तीरी, पर तुहां चाते कोई बी तिस पर अमल नीं करदा। तुहें मिन्जो कजो मारना चायें?”
\v 20 लोकें जबाब दित्या, “तूह पर भूत स्वार आ। तिज्जो कुण मारना चाँह?”
\v 21 यीशुये तिन्हांजो जबाब दित्या, भई “मैं इक काम्म कित्या कने तुहां सब्बीं जो हैरानगी हुईगी।
\v 22 इसा वजह ने मूसे तुहांजो खतने रा हुक्म दित्या (ये नियम मूसे रा नीं था बल्कि तुहांरयां पुरखयां ते चलदा आईरां), कने तुहें बिस्राम रे दिन माह्णुये रा खतना करां ये।
\v 23 बिस्राम दिना च माह्णुये रा खतना इस खातर कित्या जां ताकि मूसे री व्यवस्था नीं टुट्टो, तां तुहें माह पर कजो इस खातर गुस्सा करां ये भई मैं बिस्राम रे दिन इक्की माह्णुये जो बिल्कुल ठीक कित्या?
\v 24 मुँह देक्खीने न्याय नीं करा, पर सच्चाईया रे मुताबिक ठीक न्याय करा। ”
\s क्या यीशु ई मसीह आ?
\p
\v 25 बाद बिच यरुशलेम च रैहणे औल़े लोक बोलणे लगे, “क्या ये सैई माह्णु नीं आ, तिस्सो जे लोक मारने रा जतन करी रांये?
\v 26 मगर देक्खा, सै त सारयां लोकां ने निधड़क गलाई बोलीरां कने कोई तिसजो किछ नीं गलाईरां। क्या यहूदी अगवयां सच्चीजो जाणील्या भई येई मसीह आ?
\v 27 खैर अहें त इसजो जाणां ये भई ये माह्णु कितिते आईरा ; पर ताहली जे सच्चे मसीह औंणा तां किसी जो बी पता नीं चलणा भई सै कित्तिते आया।”
\v 28 फेरी यीशुये मन्दरा च उपदेश देन्दे हुये जोरा ने बोलया, “तुहें मिंज्जो जाणां ये, कने ये बी जाणां ये भई हऊँ कितिरा। हऊँ त अपणिया मर्जिया ते नीं आईरा, पर मिन्जो भेजणे औळा सच्चा, तिस्सो तुहें नीं जाणदे।
\v 29 पर हऊँ तिस्सो जाणां काँभई हऊँ तिसरिया तरफा ते आ कने तिने ई हऊँ भेज्जीरा।”
\v 30 तिस रिया इसा गल्ला पर सै तिस्सो पकड़ने रा जतन करने लगे, पर कोई बी तिसजो हात्थ नीं पाई सक्कया काँभई तिसरा बगत हल्तियें नीं आईरा था।
\v 31 फेरी भीं भीड़ा च ते मतयां लोकें तिस पर बिश्बास कित्या कने बोलणे लगे, “मसीहे ताहली जे औणा तां तिस क्या इसते बी जादा चमत्कार दसणे सै जे इने दस्से?”
\s यीशुये जो पकड़ने री कोशिश
\p
\v 32 फरीसियें लोकां जो यीशुये रे बारे च हौल़यां-हौलयां ये गल्लां गलान्दे हुए सुणया; कने मुखिये याजकें कने फरीसियें तिस्सो पकड़ने जो सपाही भेज्जे।
\v 33 इस पर यीशुये गलाया, “हऊँ होर थोड़िया देरा तक तुहां सौगी आ, तिसते बाद मांह तिसलौ बापस चली जाणा तिने जे हऊँ भेज्जीरा।
\v 34 तुहां हऊँ टोल़णा, पर तुहांजो मांह नीं मिलणा; कने तित्थी जे हऊँ आ, तित्थी तुहें नीं आई सकदे।”
\v 35 फेरी यहूदी अगबे अप्पुँ बाटियें गलाणे लगे, “इस किति जो जाणा भई तित्थीजे अहें इस्सो टोल़ी नीं पांगे? येढ़ा लगां भई ये किति उत्थी त नी जाई करां तित्थी जे अहांरे लोक यूनानियां रे नगरा च तितर-बितर हुईने रैई रांये, क्या तिस यूनानियां जो बी उपदेश देंणा?
\v 36 ये क्या गल्ल हुई सक्कां ई सै जे तिने गलाई, भई तुहां हऊँ टोल़णा, पर मांह तुहांजो नीं मिलणा; कने तित्थी जे मांह हूणा, तित्थी तुहें नीं आई सकदे’ ?”
\s जीबना रे पाणिये री नदियां
\p
\v 37 त्योहारा रे खत्म होणे औल़े दिन, सै जे खास दिन आ, यीशु उट्ठया कने जोरा ने गलाया, “जे कोई त्याह्या हो तां मेरले आईने पीओ।*
\v 38 सै जे माह पर बिश्बास करगा, तियां जे पवित्र शास्त्र बोलां तिसरिया अंतरात्मा चते जीबना रे पाणिये री नदियां बैहणे लगी जाणियां*।”
\v 39 तिने ये बचन पबित्र आत्मा रे बारे च गलाया, तिसजो जे तिस पर बिश्बास करने औल़े पाणे औल़े ई थे; सै आत्मा हल्तियें किसी पर बी उतरीरा नीं था, काँभई यीशु हल्तियें अपणिया महिमा च नीं आईरा था।
\v 40 फेरी भीड़ा च ते किछ लोकें ये गल्लां सुणीने बोलया, “सच्ची जो येई सै भविष्यबकता।”
\v 41 होरनीं गलाया, “ये मसीह आ।” पर किन्हिये गलाया, “कां? क्या मसीहे गलीला ते औणा ?
\v 42 क्या पबित्र शास्त्रा च ये नीं लिखिरा भई मसीहा दाऊद री सन्तान होणा कने तिस बैतलहम गाँवा ते औणा, तित्थी जे दाऊद रैयां था* ?”
\v 43 इस खातर तिस रिया वजह ने लोकां च फूट पैईगी।
\v 44 तिन्हां च ते कितने तिस्सो पकड़ना चांह थे, पर किन्हीयें तिसजो हात्थ नीं लाया।
\s यहूदी अगबेयां रा अविश्वास
\p
\v 45 इस खातर मन्दरा रे सपाही मुखिये याजकां कने फरीसियां ले बापस आये; तिन्हें सपाहियां ते पुछया, “तुहें तिस्सो कां नीं ल्याये?”
\v 46 सपाहियें जबाब दित्या, भई “किन्हिये माह्णुये कदीं येढ़ियां गल्लां नीं कितियां तियां जे सै बोल्लां।”
\v 47 फरीसियें तिन्हाजो जबाब दित्या, “क्या तुहें बी तिसरे जाल़ा च तनी फस्सीये?
\v 48 क्या यहूदी अगबयां या फरीसियां च ते किन्हियें तिस पर बिश्बास कित्या?
\v 49 पर ये लोक तिन्हांजो जे ब्यबस्था रा ज्ञान नीं आ, सापित ये। ”
\v 50 नीकुदेमुसे (सै जे पैहले तिसले आया था कने तिन्हां च ते इक था) तिन्हाने बोलया,
\v 51 “क्या अहांरी ब्यबस्था, किसी माह्णुये जो बगैर तिसरी सुणे या जाणे भई सै क्या करां, गुनेहगार समझां ईं?”
\v 52 तिन्हे तिसजो जबाब दित्या, “क्या तु बी गलीली आ? शास्त्रां जो पढ़ तां तिज्जो पता चलणा भई गलील ते कदीं कोई भबिष्यबक्ता नीं औणा।”
\v 53 [फेरी सारे अपणे-अपणे घरा जो चलीये।
\c 8
\s कलंकणी जनाना जो माफ करना
\p
\v 1 पर यीशु जैतून पहाड़ा पर गया।
\v 2 कने अगले दिन तड़के ई सै फेरी मन्दरा च आया; सारे लोक तिसलॉ आये कने सै बैठीने तिनॉ उपदेश देणे लगया।
\v 3 फेरी शास्त्री कने फरीसी व्यभिचार करदी हुई इक्की जनानॉ जो पकड़ीने ली आये, कने तिसा जो लोकां रे बिच खड़ा करीने यीशुये ने बोलया,
\v 4 “गुरु जी, ये जनाना बुरा काम्म करदी हुई पकड़ोई।
\v 5 ब्यबस्था च मूसे अहांजो ये हुक्म दित्या भई येढ़ियां जनानां जो पथराव करो। इस खातर तू इसा जनाना रे बारे च क्या बोलां?”
\v 6 तिन्हे यीशुये जो परखणे रे खातर ये गल्ल बोली ताकि तिन्हाजो कोई येढ़ा बहाना मिली जाओ तिसते जे सै तिस पर कोई दोष लगाई सक्को। पर यीशु थल्लेखॉ झुकीने अपणिया गुट्ठिया ने जमीना पर लिखणे लगया।
\v 7 काँभई सै तिसजो बार-बार पूछदे ई रैये, इस खातर यीशु सीधा हुईन खढ़या कने तिन्हांजो गलाया, “तुहां च सै जे पापी नीं आ सै सब्बींते पैहले इसा जनाना जो पत्थर मारो।”
\v 8 कने सै फेरी भीं ते थल्लेखॉ झुकीने लिखणे लगया।
\v 9 ताहली जे लोकें येढ़ा सुणया तां तित्थीते बड्डयां ते लेईने छोटयां तक, हौलयां-हौल़या इक-इक करीने खिसकणे लगे, कने यीशु कल्हा रैहीग्या, कने सै जनाना बी उत्थी बिच खड़ी रैई।
\v 10 यीशु सिधा हुईने खड़या कने तिसाजो बोलया, “नारी, सै सब जणे कितौ गये? क्या तिज्जो किन्हीये सजा देणे रा हुक्म नीं दित्या?”
\v 11 तिसे बोलया, “प्रभु जी, नां किन्हीये नीं।” यीशुये गलाया, “हउँ बी तिज्जो सजा देणे रा हुक्म नीं देंन्दा; जा, हुण भीं ते पाप देक्खां करदी।”
\s संसारा री जोत प्रभु यीशु मसीह
\p
\v 12 फेरी यीशुये भीं लोकां ने बोलया, “संसारा री लोय हऊँ ई; सै जे मेरे पिछे चलगा कदीं नेहरे च नीं रैहन्गा, पर जीबना री लोय पांगा।”
\v 13 इस पर फरीसीयें तिसने बोलया, “तू अपणी गबाही अप्पूँ देआं इस खातर तेरी गबाही ठीक नीं।”
\v 14 यीशुये तिन्हांजो जबाब दित्या, भई “जे हऊँ अपणी गबाही अप्पूँ देआं, तां बी मेरी गबाही ठीक ई, काँभई हऊँ जाणां भई हऊँ कितिते आईरा कने कितिज्जो जां? पर तुहें लोक ये नीं जाणदे भई हऊँ कितिते आईरा कने कितिज्जो जां।
\v 15 तुहें लोक शरीरा रे मुताबिक न्याय करां ये; हऊँ किसी रा न्याय नीं करदा।
\v 16 कने जे हऊँ न्याय करुं बी, तां मेरा न्याय सच्चा; काँभई हऊँ कल्हा नीं आ, पर हऊँ आ, कने पिता, तिने जे मिन्जो भेज्जीरा।
\v 17 कने तुहां रिया व्यवस्था च बी लिखिरा भई दुईं जणयां री गबाही मिलीने ठीक हुआं ई;
\v 18 इक त हऊँ अपणी गबाही अप्पूँ देआं, कने दूज्जे पिता मेरी गबाही देआं तिने जे हऊँ भेज्जीरा।”
\v 19 इस पर लोकें तिसजो बोलया, “तेरा पिता किति आ?” यीशुये जबाब दित्या, भई “न तुहें मिन्जो जाणदे, न त मेरे पिते जो, जे तुहें मिन्जो जाणदे हुन्दे, तां मेरे पिते जो बी जाणी लेन्दे।”
\v 20 ये गल्लां तिने मन्दरा च उपदेश देन्दे हुये भण्डार घरा च बोली, कने किन्हिये बी तिस्सो नीं पकड़या, काँभई तिसरा बगत हल्तियें तक नीं आईरा था।
\s अपणे बारे च यीशुये री गलाईरी गल्ल
\p
\v 21 यीशुये तिन्हांने इक बार भीं बोलया, “मैं दूरॉ चलीरा कने तुहां हऊँ टोलणा कने तुहां अपणेयां पापां च मरना; तित्थी जे हऊँ जां, तित्थी तुहें नीं आई सकदे।”
\v 22 इस पर यहूदियें गलाया, “क्या तुहें सोच्चां ये भई सै आत्महत्या करने औळा? काँभई तिने बोलया ‘तुहें तित्थी नीं आई सकदे तित्थी जे हऊँ जाईरां’?”
\v 23 तिने तिन्हाने गलाया, “तुहें थल्ले रे कने हऊँ उपरा रा; तुहें संसारा रे, हऊँ संसारा नीं आ।
\v 24 इस खातर मैं तुहांने बोलया भई तुहां अपणेयां पापां च मरना, काँभई जे तुहें बिश्बास नीं करगे भई हऊँ सैई आ, तां अपणेयां पापां च मरगे।”
\v 25 तिन्हे तिसते पूछया, “तू कुण आ? यीशुये तिन्हांजो जबाब दित्या, “हऊँ सैई आ सै जे शुरु ते तुहांजो बोलदा आया।
\v 26 तुहांरे बारे च गलाणे जो कने तुहांरा न्याय करने जो मेरले मता किछ आ; पर मेरा भेजणे औळा सच्चा, कने जो किछ हऊँ तिसते सुणां, सैई संसारा ने बोलां।”
\v 27 सै ये नी समझी पाये भई यीशु तिन्हां जो पिते रे बारे च गलाया दा।
\v 28 फेरी यीशुये बोलया, भई “ताहली जे तुहे माह्णुये रे पुत्रा जो उच्चिया ठारी चढ़ांगे, तां जाणगे भई हऊँ सैई आ; कने हऊँ अपणिया तरफा ते किछ नीं करदा, पर तियां जे मेरे पिते मिन्जो सखाईरा, हऊँ तियां ई ये गल्लां गलां।
\v 29 कने मेरा भेजणे औळा मेरे कन्ने आ; तिने हऊँ कल्हा नीं छड्डीरा काँभई हऊँ सदा सैई काम्म करां तिसते जे मेरा पिता खुश हुआं।”
\v 30 ताहली जे सै ये गल्लां गलाई करां था भई मतयां सारयां लोकें तिस पर बिश्बास कित्या।
\s सच्चा तुहांजो छुटकारा देणा
\p
\v 31 फेरी यीशु तिन्हां यहूदी अगबयां ने गलाणे लगया सै जे तिस पर बिश्बास करां थे, “जे तुहें लोक मेरे बचनां पर बणीरे रैहंगे, तां सच्ची जो तुहें मेरे चेले हुणे।
\v 32 कने सच्चाईया जो जाणगे, कने सच्चाई तुहांजो अजाद करगी।”
\v 33 इस पर तिन्हे यीशुये जो जबाब दित्या, “अहें त अब्राहमा रे बंशा ते, कने कदीं किसी रे दास नीं हुये। फेरी तू कियां बोलां भई तुहां अजाद हुई जाणा?”
\p
\v 34 यीशुये तिन्हा जो जबाब दित्या, “हऊँ तुहांने सच्च-सच्च बोलां भई सै जे कोई पाप करां सै पापा रा दास आ।
\v 35 कने दास सदा घरें नीं रैहंदा; पुत्र सदा रैयां।
\v 36 इस खातर जे पुत्र तुहांजो अजाद करगा, तां सच्चीजो तुहां अजाद हुई जाणा।
\v 37 हऊँ जाणां भई तुहें अब्राहम रे बंशा ते; तां बी मेरा बचन तुहांरे दिला च जगह नीं पान्दा, इस खातर तुहें मिन्जो मारी देणा चांये।
\v 38 हऊँ सैई बोलां सै जे मैं अपणे पिते ले देखया; कने तुहें बी सैई करदे रैं सै जे तुहें अपणे पिते ते सुणीरा।”
\p
\v 39 तिन्हे तिसजो जबाब दित्या, भई “अहांरा पिता त अब्राहम आ।” यीशुये तिन्हाने गलाया, “जे तुहें अब्राहम री सन्तान हुन्दे, तां अब्राहमा रे बराबर काम्म करदे।
\v 40 पर तुहें त हुण मांह साई येढ़े माह्णुये जो मारी देणा चांये, तिने जे तुहांजो सै सच्चा वचन दस्सया सै जे परमेशरा ते सुणया; येढ़ा त अब्राहमे मनीं कित्या।
\v 41 तुहें अपणे पिते रे बराबर काम्म करां ये।” तिन्हे यीशुये ने बोलया, “अहें व्यभिचारा ने नीं जम्मे, अहांरा इक ई पिता यनि परमेशर।”
\v 42 यीशुये तिन्हाजो जबाब दित्या, “जे परमेशर तुहांरा पिता हुन्दा, तां तुहें मेरने प्यार रखदे; काँभई हऊँ परमेशरा रे बिच्चा ते निकल़ीने आईरा। हऊँ अपणिया मर्जीया ते नीं आईरा, पर तिने ई मिन्जो भेज्जीरा।
\v 43 तुहें मेरी गल्ल कां नीं समझदे? इस खातर भई तुहें मेरा बचन सुणी नीं सकदे।
\v 44 तुहें अपणे पिते शैताना री सन्तान ये कने अपणे पिते रियां इच्छां जो पूरा करना चांये। सै त शुरु ते खूनी आ कने तिने कदीं सच्चाईया रा पक्ष नीं लेआ, काँभई सच्च तिसच हाया ई नींआ। झूठ बोलणा त तिसरे स्वाभावा ची हाया; काँभई सै झूठा कने सारयां झूठां जो जन्म देणे औळा पिता।
\v 45 पर हऊँ जे सच्च बोलां, इस खातर तुहें मेरा बिश्बास नीं करदे।
\v 46 तुहां च ते कुण माह पर पापी हुणे रा लांछन लगाई सक्कां? जे हऊँ सच्च बोल्लां, तां तुहें मेरा बिश्बास कां नीं करदे?
\v 47 सै जे परमेशरा रा आदमी आ, सै परमेशरा रियां गल्लां सुणां; कने तुहें इस खातर मेरियां गल्लां नीं सुणदे भई तुहें परमेशरा रे नीं ये।”
\s यीशु कने अब्राहम
\p
\v 48 ये सुणीने यहूदियें तिसने बोलया, “क्या अहें ठीक नीं बोलदे भई तू सामरी आ, कने तूह पर दुष्टात्मा स्वार आ?”
\v 49 यीशुये जबाब दित्या, “माह पर कोई दुष्टात्मा नीं आ: पर हऊँ त अपणे पिते रा आदर करां, कने तुहें मेरा अपमान करां ये।
\v 50 हऊँ अपणी महिमा नीं चांह; इक हाया सै जे मेरी महिमा चांह कने न्याय बी करां।
\v 51 हऊँ तुहांने सच्च बोल्लां भई जे कोई माह्णु मेरे बचनां पर चलगा, तां तिस अनन्त काल तक मौत नीं देखणी।”
\v 52 यहूदियें तिसने बोलया, “हुण अहें जाणीगे भई तूह च दुष्टात्मा समाईरा। अब्राहम मरीया, कने भबिष्यवक्ते बी मरीये; कने तू बोल्लां, ‘जे कोई मेरे बचनां पर चलगा तां तिस अनन्त काल तक कदीं मौती रा स्वाद नीं चखणा।’
\v 53 अहांरा पिता अब्राहम त मरीग्या। क्या तू तिसते बड्डा? कने भबिष्यबक्ते बी मरीगे। फेरी तू क्या सोच्चां भई तू क्या?”
\v 54 यीशुये जबाब दित्या, “जे अप्पूँ हऊँ अपणी महिमा करुँ, तां मेरी सै महिमा किछ मनी; पर मेरी महिमा करने औळा मेरा पिता, तिस्सो जे तुहें बोल्लां ये भई ये तुहांरा परमेशर आ।
\v 55 तुहें त तिस्सो कदीं नीं जाणया: पर हऊँ तिस्सो जाणां। जे हऊँ बोलूं भई हऊँ तिस्सो नीं जाणदा, तां हऊँ बी तुहां साई झूठा समझया जाणा; पर हऊँ तिस्सो जाणां कने तिसरे बचनां रे मुताबिक चलां।
\v 56 तुहांरा पिता अब्राहम मेरा दिन देखणे रिया आसा च मगन था; कने तिने देखया कने मौज कित्ती।”
\v 57 यहूदियें तिसने बोलया, “तू हल्तियें तक पंजाह सालां रा बी नीं आ, फेरी भीं तैं अब्राहमा जो देखया?”
\v 58 यीशुये तिन्हाने गलाया, “हऊँ तुहांने सच्च-सच्च बोल्लां, भई पैहले इसते भई अब्राहम जम्मया, हऊँ आ।”
\v 59 फेरी तिन्हे तिस्सो मारने खातर पत्थर चक्के, पर यीशु तिन्हाते लुक्खीने मन्दरा ते निकलीया।
\c 9
\s जन्मा रे अन्हे जो अक्खीं री रोशनी देणा
\p
\v 1 फेरी जान्दे हुये तिने इक माह्णुये जो देखया, सै जे जन्मा ते अन्हा था।
\v 2 कने तिसरयां चेलयां तिसते पुछया, “प्रभु जी, किने पाप कित्या था भई ये अन्हा जमय्या, इने माह्णुये या इसरे मौ-बुढ़यां?”
\v 3 यीशुये जबाब दित्या, भई “न त इने पाप कित्तिरा था, न इसरे मौ-बुढ़यां; पर ये इस खातर अन्हा जमय्या भई परमेशरा रे काम्म इसच परगट हो।
\v 4 तिने जे हऊँ भेज्जीरा, अहांजो तिसरे काम्म दिनें-दिनें ई करी लेणा जरुरी आ; काँभई सै रात औणे औळी तिसच जे कोई काम्म नीं करी सकदा।
\v 5 तदुआं तक जे हऊँ संसारा चा, तदुआं तक संसारा री जोत आ।”
\v 6 येढ़ा बोलीने तिने जमीना पर थुक्या, कने तिस थुक्का ने मिट्टी मलाई, कने तिस अन्हे रिया अक्खीं पर मळिने
\v 7 तिसजो गलाया, “जा शीलोह रे कुण्डा च धोई ले” (शीलोह रा मतलब ‘भेज्जीरा’) इस खातर तिने जाईने धोया, कने देखदा हुआ बापस आईया।
\v 8 फेरी तिसरे पड़ेसी कने सै लोक तिन्हें जे तिसजो पैहले भीक्ख मंगदा देखया था, सै बोलणे लगे, “क्या ये सैई माह्णु नीं आ, सै जे बैठीने भीक्ख मंगदा रैयां था?”
\v 9 किछ लोकें बोलया, ये सैइ हाया,” होरनी गलाया, “नां, ये सै नीं आ, पर तिस साई लगया रां।” तिने बोलया, “हऊँ सैई हाया।”
\v 10 फेरी सै तिसते पुछणे लगे, “तिज्जो अक्खीं री जोत कियां मिली?”
\v 11 तिने जबाब दित्या, “यीशु नौंवा रे इक माह्णुये गिल्ली मिट्टी मेरियां अक्खीं पर मऴी कने मिन्जो बोलया, जा कने शीलोह च धोईने औ इस खातर तां जे हऊँ जाईने धोई आया, तां मिन्जो दिखणे लगीग्या।”
\v 12 फेरी लोकें तिसते पुछया, “सै कीति आ?” तिने बोलया, “हऊँ नीं जाणदा।”
\s फरीसियां रे जरिये चंगाईया री जांच पड़ताऴ
\p
\v 13 लोक तिस्सो सै जे पैहले अन्हा था फरीसियां ले लेईगे।
\v 14 तिस दिन जे यीशुये मिट्टी मलाईने तिसरी अक्खीं खोल्लियां थी, सै बिस्राम रा दिन था।
\v 15 फेरी फरीसियें बी तिसते पुछया भई तैं अक्खीं री जोत कियां पाई। तिने तिन्हांने बोलया, “तिने मेरियां अक्खीं पर गीली मट्टी लाई, फेरी मैं धोई ली कने हुण हऊँ देक्खी सक्कां।”
\v 16 इस पर किछ फरीसी बोलणे लगे, ये माह्णु परमेशरा रिया तरफा ते नीं आ काँभई सै बिस्राम रे दिना रा पालन नीं करदा।” होरीं बोलया, “कोई पापी माह्णु भला येढ़े चमत्कारा रे काम्म कियां करी सक्कां?” इसा गल्ला पर सै अप्पूँ बाटियें लड़ने लगे।
\v 17 तिन्हे तिस अन्हे ने फेरी भीं बोलया, “तिसरे बारे च तू क्या बोलां? काँभई इसा सच्चाईया जो सिर्फ तू जाणां भई तिने तिज्जो अक्खीं दित्ती रियां, तिने बोलया, “सै त भबिष्यबक्ता।”
\p
\v 18 पर यहूदियां जो बिस्बास नीं हुया भई सै अन्हा था कने हुण देक्खी सक्कां, ताह्लुआं तक जे तिन्हे, तिसरे मौ-बुढ़यां जो सद्दीने
\v 19 तिन्हांते नीं पुछया, “क्या ये तुहांरा मुन्डु आ, तिस्सो जे तुहें बोलां ये भई ये अन्हा जम्मीरा था? फेरी हुण सै कियां देक्खी सक्कां?”
\v 20 तिसरे मौ-बुढ़यां जबाब दित्या, “अहें त जाणां ये भई सै अहांरा मुन्डु आ, कने ये अन्हा जम्मीरा था;
\v 21 पर अहें ये नीं जाणदे भई हुण ये कियां देक्खां? कने न त ये जाणां ये भई किने इस रियां अक्खीं खोल्ही। इसते ई पुछी लवा; ये बड़ा सयाणा हुईगरा; अपणे बारे च ये खुद बोल्ली सक्कां।”
\v 22 तिसरयां मौ-बुड़यां ये गल्लां इस खातर बोली काँभई सै यहूदियां ते डरां थे, काँभई यहूदियां च इसा गल्ला रा एक्का हुई चुक्कीरा था, भई जे कोई यीशुये जो मसीह मन्नो, तां सै प्रार्थना रे घरा ते बाहर कड्डी दित्या जाओ।
\v 23 इस खातर तिसरे मौ-बुढ़यां बोलया, भई “सै सयाणा हुई चुक्कीरा, इसते ई पुछी लवा।”
\p
\v 24 फेरी तिन्हें तिस माह्णुये जो दूज्जी बार भीं ते सद्दया सै जे अन्हा था, कने बोलया, “सच्च बोल, तु जे ठीक हुया तां तू परमेशरा री स्तुती कर। अहें त जाणां ये भई सै माह्णु पापी आ।”
\v 25 तिने जबाब दित्या, “हऊँ नीं जाणदा भई सै पापी आ की नीं; हऊँ इक गल्ल जाणां भई हऊँ अन्हा था कने हुण देक्खी सक्कां।”
\v 26 तिन्हें तिसने भीं बोलया, भई “तिने क्या कित्या? कने तिने तेरियां अक्खीं कियां खोल्ली?”
\v 27 तिने तिन्हांने बोलया, “मैं तुहांजो दस्सी त दित्या, पर तुहें मेरी गल्ल सुणदे ई नीं ये; हुण दूज्जी बार कां सुणना चांये? क्या तुहें बी तिसरे चेले बणना चायें?”
\v 28 फेरी तिन्हे तिसरा अपमान कित्या कने बोलया, “तू ई तिसरा चेला, अहें त मूसा रे चेले।
\v 29 अहें जाणां ये भई परमेशरे मूसे ने गल्ल बात कीति; पर इस माह्णुये जो नीं जाणदे भई ये कितिरा।”
\v 30 तिने तिन्हा जो जबाब दित्या, “ये त हैरानिया री गल्ल ई भई तुहें नीं जाणदे भई ये किति रा, पर तिने मेरी अक्खीं खोली।
\v 31 अहें जाणां ये भई परमेशर पापियां री नी सुणदा, पर जे कोई परमेशरा रा भगत ओ कने तिस रिया इच्छा पर चलदा रौ, तां सै तिसरी सुणां।
\v 32 संसारा रिया शुरुआता ते ये कदीं सुणने च नीं आया भई किन्हिये किसी जन्मा रे अन्हे माह्णुये रिया अक्खीं खोल्ही हो।
\v 33 जे ये माह्णु परमेशरा रिया तरफा ते नीं हुन्दा, तां सै किछ नीं करी सकदा था।”
\v 34 तिन्हें तिसजो जबाब दित्या, “तू त तदका जे जम्मीरा तदका ई पापी आ, कने हुण तू अहांजो क्या सखाणे लगीरा? कने तिन्हे तिसजो धक्के देईने बाहर कड्डीत्या।
\s आत्मिक अन्धापन
\p
\v 35 यीशुये सुणया भई तिन्हे तिस्सो धक्का देईने बाहर कड्डीत्या, कने ताहली जे तिसने मुलाकात हुई तां बोलया, “क्या तू परमेशरा रे पुत्रा पर बिश्बास करां?”
\v 36 तिने जबाब दित्या, “प्रभु जी, सै कुण आ भई हऊँ तिस पर बिश्बास करुँ?”
\v 37 यीशुये तिसने बोलया, “तैं तिस्सो देक्खीरा बी आ, कने तिसने जे तू इस बगत गल्ल बात करीरां सै ई हाया।”
\v 38 तिने गलाया, “प्रभु जी, हऊँ बिश्बास करां।” कने तिसरे पैरां पर मत्था टेक्कया।
\v 39 फेरी यीशुये गलाया, “हऊँ इस संसारा च न्याय करने आईरा, ताकि सै जे नीं देखदे सै देखणे लगो कने सै जे देक्खां ये सै अन्हे हुई जाओ।”
\v 40 किछ फरीसी सै जे यीशुये सौगी थे तिन्हे ये गल्लां सुणीने तिसने गलाया, “क्या अहें बी अन्हे?”
\v 41 यीशुये तिन्हांने बोलया, “जे तुहें अन्हे हुन्दे तां पापी नीं ठहरदे; पर तियां जे तुहें बोल्लां ये भई तुहें देक्खी सक्कां ये, इस खातर तुहांरा पाप बणीरा रैयां।
\c 10
\s गवाऴा कने भेड्डां रा द्रष्टान्त
\p
\v 1 यीशुये बोलया, “हऊँ तुहांने सच्च बोलां भई सै जे कोई भेडशाला रे दरबाजे चीयें अन्दरॉ नीं जान्दा, पर किसी दूज्जे पासे ते चली जां, सै चोर कने डाकू आ।
\v 2 पर सै जे दरबाजे ते अन्दरॉ जां सैई आ भेड्डां रा गवाल़ा।
\v 3 द्वारपाल तिसरे खातर दरबाजा खोल्ली देआं, कने भेड्डां तिसरी अवाज सुणां ईयां, कने सै अपणियां भेड्डां जो नौं लेईने सद्दां कने बाहरौ लेईजां।
\v 4 ताहली जे सै अपणियां सारियां भेड्डां जो बाहर कड्डी लेआं, तां फेरी सै तिन्हांरे अग्गे-अग्गे चलां, कने भेड्डां तिसरे पिछे-पिछे चलां ईयां, काँभई सै तिसरी अवाज पछयाणां ईयां।
\v 5 भेड्डां कदीं किसी अनजाण माह्णुये रे पिछे नीं जान्दी, पर तिसते दूरॉ नट्ठा ईयां, काँभई सै तिस अनजान माह्णुये री अवाज नीं पछयाणदी।”
\v 6 यीशुये तिन्हांजो ये द्रष्टान्त दस्या पर सै नीं समझी पाये भई सै अहॉ क्या दस्सी रां।
\s यीशु बधिया गवाऴा
\p
\v 7 इस पर यीशुये तिन्हांने भीं बोलया, “हऊँ तुहांजो सच्च दस्सां, भेड्डां रा दरवाजा हऊँ आ।
\v 8 सै जितणे जे मेरते पैहले आईरे थे, सब चोर कने डाकू ये, पर भेड्डें तिन्हारी नीं सुणी।
\v 9 दरवाजा हऊँ आ; जे कोई मेरे जरिये अन्दर जां, तिस्सो छुटकारा मिलणा, कने अन्दर बाहर औन्दा जान्दा रैहन्गा कने खाणे जो रोटी पांह्गा।
\v 10 चोर किसी होर कम्मा खातर नीं पर सिर्फ चोरी करने कने मारने कने तबाही करने खातर औवां; हऊँ इस खातर आया भई लोक भरपूर जीबन पाई सक्को।
\v 11 अच्छा गवाल़ा हऊँ आ; अच्छा गवाल़ा भेड्डां खातर अपणी जान देई देआं।
\v 12 मजदूर सै जे न त गवाल़ा कने न भेड्डां रा मालक आ, भेड़िये जो औन्दा देक्खीने भेड्डां जो छड्डीने नट्ठी जां; कने भेड़िया तिन्हां पर हमला करीने तिन्हाजो बखेरी देआं।
\v 13 मजदूर इस खातर नट्ठी जां भई सिर्फ तिस्सो मजदूरिया ने मतलब हुआं, कने सै भेड्डां री कोई परबाह नीं करदा।
\v 14 अच्छा गवाल़ा हऊँ आ; हऊँ अपणियां भेड्डां जो जाणां, कने मेरियां भेड्डां मिन्जो जाणां ईयां।
\v 15 तियां जे पिता मिन्जो जाणां कने हऊँ पिते जो जाणां – कने हऊँ भेड्डां खातर अपणी जान देआं।*
\v 16 मेरियां होर बी भेड्डां ईयां, सै जे इसा भेडशाला री नीं। मिन्जो सै बी लौणे जरुरी आं। सै मेरी अवाज सुणगियां, फेरी सब्बींरा इक ई झुण्ड कने इक ई गवाल़ा हुणा।
\v 17 पिता इस खातर माह्ने प्यार करां भई हऊँ अपणी जान देआं भई तिस्सो भीं बापस लेई सक्कूँ।
\v 18 इस्सो माह्ते कोई लेन्दा नीं आ, पर हऊँ इस्सो अपणिया इच्छा ने देआं। मिन्जो इस्सो देणे रा बी अधिकार आ, कने तिस्सो फेरी भीं लेणे रा बी अधिकार आ: ये हुक्म मिन्जो मेरे पिते ते मिलीरा।”
\p
\v 19 इन्हां गल्लां रिया बजह ने यहूदियां च अप्पुँ चीयें बिगड़ीगी।
\v 20 तिन्हां च ते जादातर लोक बोलणे लगे, “तिस पर बुरी आत्मा स्वार ई, कने सै पागल आ; तुहें तिसरी परवाह कजो करां ये?”
\v 21 होर किछ लोक बोलणे लगे, “ये गल्लां येढ़े माह्णुये रियां नीं हुई सकदियां तिस पर जे बुरी आत्मा स्वार हो। क्या बुरी आत्मा अन्हेयां री अक्खीं च जोत पाई सक्कां ई?”
\s यहूदियां रा अविश्वास
\p
\v 22 यरुशलेम च मन्दरा री स्थापना रा त्योहार मनाया जाईरां था; कने ठण्डा रे दिन थे।
\v 23 यीशु मन्दरा च सुलैमान रे बरान्डे च घुम्मणे फिरने लगीरा था।
\v 24 तिस बगत यहूदियें आईने सै घेरील्या कने बोलणे लगे, “तू अहांजो कदुआं तक परेशान करदे रैहणा? जे तू मसीह आ, तां अहांने साफ-साफ बोली दे।”
\v 25 यीशुये तिन्हांजो जबाब दित्या, “मैं त तुहांजो दस्सीत्या पर तुहें बिश्बास ई नीं करदे। सै काम्म जे हऊँ अपणे पिते रे नौंवा ते करां सैई मेरे गबाह ये,
\v 26 पर तुहें इस खातर बिश्बास नीं करदे काँभई तुहें मेरियां भेड्डां च ते नीं यें।
\v 27 मेरी भेड्डां मेरी अवाज सुणां ईयां; हऊँ तिन्हा जाणां, सै मेरे पिछे-पिछे चलां ईयां;
\v 28 कने मांह तिन्हाजो अनन्त जीबन देणा। कने सै कदीं बी नाश नीं हुणा, कने कोई बी तिन्हांजो मेरे हत्था ते खोई नीं सकदा।
\v 29 मेरे पिते, तिने जे, तिन्हांजो मिन्जो दित्तिरा, सबनीं ते बड्डा कने कोई तिन्हाजो पिते रे हत्था ते खोई नीं सकदा।
\v 30 हऊँ कने मेरा पिता इक ये।”
\v 31 फेरी यहूदियें तिसजो मारने खातर पत्थर चक्के।
\v 32 इस पर यीशुये तिन्हांजो बोलया, “मैं तुहांजो अपणे पिते रिया तरफा ते कई भले काम्म दस्से; तिन्हा चाते किस कम्मा खातर तुहें माह पर पत्थर मारीरां ये?”
\v 33 यहूदियें तिस्सो जबाब दित्या, “भलाईया रे कम्मा खातर अहें तिज्जो पत्थर नीं मारया करदे पर परमेशरा री निन्दा करने रिया बजह ने; कने इस खातर भई तू माह्णु हुईने अप्पूँजो परमेशर बणाईरां।”
\v 34 यीशुये तिन्हाजो जबाब दित्या, “क्या तुहां रिया ब्यबस्था च लिक्खीरा नीं आ,’ मैं बोलया, तू परमेशर आ?
\v 35 जे तिने तिस्सो परमेशर बोलया तिन्हाले जे परमेशरा रा बचन पूज्जया (कने पवित्र शास्त्रा री गल्ल झूठ नीं हुई सकदी),
\v 36 तां तिस्सो पिते पवित्र करीने संसारा च भेज्जया, तुहें तिस्सो बोलां ये,’ तू अपमान करीरां, ‘इस खातर मैं बोलया, ‘हऊँ परमेशरा रा मुन्डु आ?
\v 37 जे हऊँ अपणे पिते रा काम्म नीं करदा, तां तुहें मेरा बिश्बास नीं करा।
\v 38 पर जे हऊँ करां, तां चाहे माह पर बिश्बास करा या नां करा, पर तिन्हा गल्लां पर त बिश्बास करा ताकि तुहें जाणी सक्को कने समझी सक्को भई पिता माह चा कने हऊँ पिते चा।”
\v 39 तां फेरी भीं तिन्हे तिस्सो पकड़ने री कोशिश कित्ति पर सै तिस्सो पकड़ी नीं सक्के।
\p
\v 40 फेरी सै यर्दन नदिया पार चलीग्या, तिसा जगह जे यहून्ना पैहले बपतिस्मा देआं था, कने तित्थी रैया।
\v 41 मते सारे लोक तिसले आईने तिसजो बोल्लां थे, “यूहन्ने त कोई बी चमत्कार नीं कित्ते पर यूहन्ने इस माह्णुये रे बारे च जो किछ बोलया था, सै सब सच्च निकल़या।”
\v 42 फेरी तिसा जगह मते सारयां लोके यीशुये पर बिश्बास कित्या।
\c 11
\s लाजरा री मौत
\p
\v 1 मरियम कने तिसारी बेहन मार्था रे गांवां बेत्निय्याह रा लाजर नौंा रा इक माह्णु बमार था।
\v 2 ये सै ई मरियम थी तिसै जे प्रभुये परा जो इत्र लाई ने तिसरेयाँ पैरां जो अपणेयां बालां ने साफ कित्या था, इसा रा भाई लाजर बमार था।
\v 3 इस खातर इसरिये बेहने तिस्सो दस्सी तया, “हे प्रभु, देख, तिसने जे तू प्रेम रखां था, सह बमार आ।”
\v 4 ये सुन्नीने यीशुये बोल्या, “ये बमारी मओता खातर नी; पर परमेश्वरा री महिमा खातर ई भई इसते परमेश्वरा रे पुत्रा री महिमा हो।”
\p
\v 5 यीशु मार्था होर तिसा रिया बेहना कने लाजरा ने प्यार रखां था।
\v 6 तां भी तजे तिने सुणेया भई सह बमार आ, तां तिसा जगह जे सै था, तेथी दो दिन होर रुकी गया।
\v 7 इसते बाद तिने चेलेयाँ जो बोल्या, “ आंवा, आहें फेरी भी यहुदिया जो चलिये।”
\v 8 चेलेयाँ तिसीने बोल्या, “रे रब्बी, थोड़े वक्ता पैहले ही यहूदी तेरे पर पत्थराव करना चांवा थे, होर क्या तू फेरी भी तेथी जोई जांवां।”
\v 9 यीशुये जवाब दित्या, “क्या दिना रे बारह घन्टे नो हुंदे? जे कोई दिने चलो तां ठोकर नी खांदा, कें भई सै इस संसारा रे उजाले जो देखां।
\v 10 पर जे कोई राति जो चलो तां ठोकर खांवां, कें भई तेथी प्रकाश नी या।”
\v 11 तिने ये गल्लां बोलियाँ होर तिसते बाद तिन्हां ने बोलणे लगेया, “ आहां रा दोस्त लाजर सई गरा, पर मांह तिस्सो जगहने जांणा।
\v 12 तां चेलेयाँ तिस्सो बोल्या, “हे प्रभु, जे से सई गरा, तां तिस ठीक हुई जाणा।”
\v 13 यीशुये तिसरिया मोता रे बारे च बोल्या था, पर सै समझे भई तिने नींदा ते सई जाने रे बारे च बोल्या।
\v 14 तां यीशुये तिन्हां ने साफ-साफ बोलित्या, “लाजर मरी गरा;
\v 15 कने हऊँ तुहां रिया वजह ते खुश आ भई हऊँ तेथी नी था तिसते जे तुहें विश्वास करो। पर हुण आवा, आहां तिस बला जाणा।”
\v 16 तां थोमा तिस्सो जे दिद्मुस बोलां ये, तिने अपनेयाँ साथी चेलेयाँ ने बोल्या, “आवा, आहें भी तिसने मरने जो चलिये।”
\s यीशु जी उठना कने जीबन
\p
\v 17 तेथी पुज्जी ने यीशुये जो ये पता लगया भई लाजरा जो कब्रा च रखी रे चार दिन हुई गरे।
\v 18 बेत्निय्याह यरुश्लेमा रे नेड़े ई दो मीला रिया दुरिया पर था।
\v 19 मते सारे यहूदी मार्था कने मरियम ला जो तिन्हांरे भाईये रे मरने पर शान्ति देणे जो आईरे थे।
\v 20 तजे मारथे यीशुये रे आउने री खबर सुणि तां तिसने मिलने जो आई, पर मरियम घरें ई बेठिरी रई।
\v 21 मारथे यीशुये जो बोल्या, “हे प्रभु, जे तू एथि हुंदा तां मेरा भाई नी मरदा।
\v 22 कने हुण हऊँ जाणाई भई जो कुछ तू पिता परमेश्वरा ते मंगणा, परमेश्वरा तिज्जो दई देणा।”
\v 23 यीशुये तिसा जो बोल्या, “तेरे भाई ये फेरी भीं जिउंदे हुई जाणा।”
\v 24 मारथे तिसने बोल्या, “हऊँ जाणाई भई न्याय रे दिन तिस भीं जी उठने रे बक्ता जिउंदे हुई जाणा।”
\v 25 यीशुये तिसा ने बोल्या, “भीं जी उठाना कने जीवन हऊँ ई आ; तिस जे मेरे पर विश्वास करना जे सै मरी भी जाओ तां भी जिउंदे हुई जाणा,
\v 26 कने सै जे जिउंदे कने मेरे पर विश्वास करायें, तिन्हां अनन्त वक्ता तक जो नी मरना। क्या तू इसा गल्ला पर विश्वास करांई?”
\v 27 तिसे तिसने बोल्या, “हाँ हे प्रभु, हऊँ विश्वास करांई, भई परमेश्वरा रा पुत्र मसीह सै जे संसारा च औणे औऴा था, सै तू ही आह।”
\s यीशु रोया
\p
\v 28 येढ़ा बोली ने सै चली गई, कने अपणिया बैहणा मरियमा जो सद्दी ने तिसा जो बोल्या, “गुरु येथि आ, कने तिज्जो सदया रां।”
\v 29 येढ़ा सुणदे ई सै तालूँ ई उठी ने तिस ला आई।
\v 30 यीशु अजे तका गांवां च नी पूज्जी रा था पर तिसा ई जगह था तेथी जे मार्था तिसने मिली थी।
\v 31 तां सै जे यहूदी तिसा ने सोगी घरा च थे होर तिसा जो शान्ति देया रां थे, ये देखी ने भई मरियम उठी ने बाहर चली गई ये समझे भई सै कब्रा पर रोणे जो गई, तां तिसा ते पीछे-पीछे चली पे।
\v 32 तंजे मरियम तेथी पुज्जी तेथी जे यीशु था, तां तिस्सो देखदे ई तिसरे पैरा पर पई गी कने बोल्या, “हे प्रभु जे तू येथी हुंदा तां मेरा भाई नी मरदा।”
\v 33 तां यीशुये तिसा जो कने तिन्हां यहुदियां जो सै जे तिसा ने सोगी आईरे थे, रोंदे देख्या, तां आत्मा च बौहत उदास हुआ कने घबराया,
\v 34 कने बोल्या, “तुहें तिस्सो किती रखिरा?” तिन्हें तिस्सो बोल्या, “हे प्रभु, चली ने देखी ले।”
\v 35 यीशु रोया।
\v 36 तां यहुदी बोलणे लगे, “देखा, ये तिसने कितना प्यार करां था।”
\v 37 पर तिन्हां च ते कईयें बोल्या, “क्या ये तिने जे अन्ने या रियां आक्खीं खोलियां, ये मनी करी सकया भई ये माह्णु नी मरदा?”
\s लाजरा रा जिन्दा कित्या जाणा
\p
\v 38 यीशु अपने मना च फेरी भीं बौहत उदास हुई ने कब्रा परा जो आया। सै इक गुफा थी कने ईक पत्थर तिस पर रखीरा था।
\v 39 यीशुये बोलेय, “पत्थरा जो कंडे करा।” तिस पर सै जे मरिरा था तिसरी बेहन मार्था तिसने बोलणे लगी, “हे प्रभु, तिस चा ते तां हुण बुरी बास आया रांई, कें भई तिस्सो मरी रे जो चार दिन हुई गरे।”
\v 40 यीशुये तिसा जो बोल्या, “क्या में तेरने नी बोल्या था भई जे तू विश्वास करगी, तां परमेश्वरा री महिमा जो देखगी।”
\v 41 तां तिने तिस पत्थरा जो कंडे करी तया। यीशुये आक्खीं चक्की ने बोल्या, “हे पिता, हऊँ तेरा धन्यवाद करां भई तें मेरी सुनी लई।
\v 42 हऊँ जाणा भई तू सदा मेरी सुणा आ। पर सै जे भीड़ अखा-बखा खडीरी थी, तिन्हां रिया वजह ते में ये बोल्या, तिसते जे ये विश्वास करो भई तें मिंजो भेजी रा।”
\v 43 येढ़ा बोली ने तिने उचिया अवाज लाई, “हे लाजर, निकली आव!”
\v 44 सै जे मरी गरा था सै कफना ते हाथ पैर बनोई रे ई बाहर निकली आया कने तिसरा मुंह पर्ने कने लिपटी रा था। यीशुये तिन्हां ने बोल्या, “इसो खोली दो कने जाने देवा।”
\s यीशुये रे खलाफ साजिस
\r (मत्ती 26:1-5; मरकुस 14:1-2; लूका 22:1,2)
\p
\v 45 तां सै जे यहूदी मरियमा ला जो आए थे कने तीसरा ये काम देखेया था, तिन्हां च ता बोह्तीं तिस पर विश्वास कित्या,
\v 46 पर तिन्हां च ते कईयें फरिसियाँ ला जो जाई ने यीशुये रे कमा रा समाचार दित्या।
\v 47 तां प्रधान याजके कने फरिसियें महा सभा सद्दी, कने बोल्या, “ अहें करां ई क्या ये? ये माह्णु तां बौहत चिन्ह दस्सां आ।
\v 48 जे अहें इसो ई छड्डी देओ, तां सभी इस पर विश्वास करी लेणा, कने रोमियाँ आईने आहांरी जगह कने जातीय पर अधिकार करी लेणा।”
\v 49 तां तिन्हां च ते काइफा नौं रा इक माह्णु सै जे तिस साला रा महायाजक था, तिने बोल्या, “तुहें कुछ मनी जांणदे; हुई ने भविष्यवाणी किती, भई तुहां खातर मरना;
\v 50 कने ना ई ये समझा ये भई तुहां खातर क्या भला भई आहां रे लोकां खातर इक माह्णु मरो, होर सारी जाति नाश नी हो।”
\v 51 ये गल्लं तिने अपनिया तरफ़ा ते नी बोली, पर तिस साला रा महायाजक हुई ने भविष्यवाणी किती, भई यीशु तिसा जातिया खातर मरना;
\v 52 होर ना सिर्फ तिसा जातिया खातर, पर इस खातर भी भई परमेश्वरा रियां सन्ताना जो इक करी दो।
\v 53 इस खातर तिस ई दिन सै तिस्सो मारने री साजस रचने लगे।
\p
\v 54 इस खातर यीशु तिस वक्ता ते बक्ता ते यहुदियाँ रे साहमणे नी आउंदा था, पर तेथी ते जंगला चियें ईफराइम नगरा जो चली गया; कने अपणयां चेलयां सौगी तेथी रैह्णे लगया।
\p
\v 55 यहुदियां रा फसह रा त्यौहार नेड़े था, कने बड़े लोक फसह ते पैहले ई गांवां ते यरुश्लेमा जो गये भई अप्पु जो शुध करो।
\v 56 इस खातर सै यीशुये जो टोलणे लगे कने मंदरा च खड़ी ने अप्पु चीयें बोलणे लगे, “तुहें क्या सोच्चायें ? क्या तिस इस त्योहारा च नी औणा?”
\v 57 प्रधान याजके कने फरिसियें ये आदेश देई तरा था भई जो कोई ये जानो भई यीशु किती आ तां दस्सो, भई सै तिस्सो पकड़ी सक्को।
\c 12
\s यीशुये रे पैरा पर इत्र मऴणा
\r (मत्ती 26:6-13; मरकुस 14:3-9)
\p
\v 1 यीशु फसह ते छे दिन पैहले वेतनियाह जो आया तेथी जे लाजर था, तिस्सो जे यीशुये मरि रेआं ते जिउंदा किती रा था।
\v 2 तेथी तिन्हें तिस खातर रोटियां बणाई; होर मार्था सेवा करेया रां थी, सै जे रोटी खाणे बैठीरे थे तिन्हां च लाजर भी था।
\v 3 तां मरियमे जटा मांसी रा अधा सेर इत्र लई ने यीशुये रे पैरा पर लटेया, कने अपणयाँ बालाँ ने तिसरे पैर साफ करी ते; होर इतरा रिया महका ते सारा घर महकी गया।
\v 4 पर तिस रेयां चेलेयां च ते यहुदा इस्क्रियोती नौवां रा ईक चेला सै जे तिस्सो पकड़वाणा चांवां था, बोलणे लगेया,
\v 5 “ये इत्र 300 दीनार रा बेची ने कंगालां जो कें नी दित्या?”
\v 6 तिने सै गल्ल इस खातर नी बोली थी भई तिस्सो कंगला री चिंता थी पर इस खातर बोली थी भई सै चोर था, होर तिसले तिन्हांरी थैली रवां थी कने तिस च सै जो कुछ पावां थे, सै कड्डी लेआं था।
\v 7 यीशुये बोल्या, “तिस्सो रहणी देवा इसो मेरे मरने रे दिन खातर रखी लवा।
\v 8 कांभई कंगालां तां तुहां ने सदा ई रैहणा, पर मांह तुहां ने सोगी सदा नी रेहणा।”
\s लाजरा रे खलाफ साजिश
\p
\v 9 तंजे यहुदियां री मती भीड़ जो ये पता लगेया भई सै ओथी ई आ, तां सै सिर्फ यीशुये जो ई देखण नी आये पर लाजरा जो भी देखण आये, तिस्सो जे तिने मरी रेयां ते जिउंदा कित्या था।
\v 10 तां प्रधान याजके लाजरा जो भी मारने री साजस किती।
\v 11 कें भई तिसरिया वजह ते बोह्तीं यहुदियें यीशुये पर विश्वास कित्या।
\s यरूशलेम च यीशुये रा स्वागत
\r (मत्ती 21:1-11; मरकुस 11:1-11; लूका 19:28-40)
\p
\v 12 दूजे दिन बौहती लोकें त्योहारा रे आईरे थे सुणया भई यीशु यरुशलेमा जो आय रां।
\v 13 इस खातर तिने खजुरा रियां डालियां लईयां कने तिसने मिलण जो चली पये, कने बोलणे लगे, “होसान्ना! धन्न इस्राएला रा राजा सै जे प्रभुए रे नौं ते आवां।”
\p
\v 14 तंजे यीशुये जो गधे रा इक बच्चा मिलया; तां सै तिस पर बैठी गया, तेढा जे लिखीरा भी आ,
\q1
\v 15 “ हे सिय्योन रि बेटी, मत डर;
\q2 देख, तेरा राजा गधे रे बच्चे पर बैठी ने आया रां।”
\p
\v 16 तिसरे चेले ये गल्लां पेले नी समझे थे, पर तजे यीशुये रि महिमा प्रगट हुई तां तिन्हां जो याद आया भई ये गल्लां तिसरे बारे च लिखी रियाँ थियां, होर लोके तिसने येढ़ा ही बर्ताब कित्या था।
\v 17 भीड़ा च ते तिने लोके गवाई दिति सै जे तिस वक्ता तिस ने सोगी थे तालू जे लाजरा जो कब्रा च ते सद्दी ने जिउंदा कित्या था।
\v 18 ताहि तां लोक तिसने मिलने जो आए थे कें भई तिन्हें सुणेया था भई तिने ये चमत्कार दसेया था।
\v 19 तां फरीसि अप्पु चियें बोलणे लगे, “ सोचा तुहां ते कुछ मनी होय र दा। देखा, सारा ई संसार ईसरे ई पीछे चली परा।”
\s यूनानियां रा यीशुये जो टोऴणा
\p
\v 20 सै जे लोक इस त्योहारा च आराधना करने आई रे थे तिन्हां च ते कुछ यूनानी थे।
\v 21 तिने गलीला रे बेतसेदा रे रेहने औऴे फिलिपुसा ले जाई ने विनती किती, “श्री मान, आहें यीशुये ने मिलणा चाहवां ये।”
\v 22 फिलिपुसे आईने अन्द्रियासा ने बोल्या, तां अन्द्रियासे कने फिलिपुसे जाईन ने यीशुये जो ते बोलेया।
\v 23 पर यीशुये तिन्हां जो बोल्या, “ सै वक्त आई गरा भई मनुष्या रे पुत्रा री महिमा हो।
\v 24 हऊँ तुहां ने सच-सच बोलां भई तदुवां तको जे कणका रा दाणा मिट्टिया च पई ने मरदा निंआ, सै कल्ला ई रई जावां; पर तजे मरी जां, तां मता फल ल्यावां।
\v 25 सै जे अपने प्राणा ने प्यार करां, सै तिस्सो गुवाई देवां; कने सै जे इस संसारा च अपने प्राणा जो प्यार नीं करदा, सै सदा रा जीवन पाणे खातर तिसरी संभाल करां।
\v 26 जे कोई मेरी सेवा करना चाओ, तां मेरे पीछे आओ; होर तेथी जे हऊँ आ, तेथी मेरी सेवा करने औऴे भी हुणा। जे कोई मेरी सेवा करो, तां पिते तिसरा आदर करना।
\s क्रूसा रिया मौती रा संकेत
\p
\v 27 “हुण मेरा जीउ घबराया रां। इस खातर हूँण हऊँ क्या बोलूं? ‘हे पिता, मिंजो इसा घड़िया बचा?’ नहीं, कें भई हऊँ इस ई खातर इसा घड़िया तका जो पुज्जिरा।
\v 28 हे पिता, अपने नौं री महिमा कर।” तां ये अम्बरा ते ये वआज आई, “में तिसरी महिमा कितीरी, कने फेरी भीं करनी।”
\v 29 तां सै जे लोक खड़ी रे थे कने सुणेया रां थे तिने बोल्या भई बदल गरजेया। होरसी बोल्या, “कोई स्वर्गदूत इसने गलाया।”
\v 30 यीशुये बोल्या, “ये शब्द मेरे खातर नी थे, पर तुहां खातर आईरा।
\v 31 हुण इस संसारा रा न्याय हुणा, हुण इस संसारा रा सरदार कड्डी देणा;
\v 32 कने जे मिंजो धरतिया परा ते उचे पर चढ़ाया जांगा, तां मांह सबनी जो अप्पु खा खींजी लणा।”
\v 33 येढ़ा बोली ने तिने ये द्स्सितेया भई तिस्सो केहड़ी मोत मिलणी।
\v 34 लोकें तिस्सो बोल्या, “आहें व्यवस्था री गल्ल सुणिरी भई मसीह सदा ई रेहणा, फेरी तू कें बोलां भई मनुष्या रे पुत्रा जो उचे पर चढ़ाया जाणा जरूरी आ? ये मनुष्या रे पुत्रा कुण आ?”
\v 35 यीशुये तिन्हां ने बोल्या, “जोत थोड़ीया देरा तका जो तुहां ने सोगी ई। तदुंआ तका जे जोत तुहां ने सोगी ई तदेंया तका जो चलदे रह्वा, येढ़ा नी हो भई नेरा तुहां घेरी लओ; सै जे नेहरे चलां सै नी जाणदा भई किखा जो जाये रां।
\v 36 तदुंआ जे जोत तुहां ने सोगी ई, जोता पर विश्वास करा तां तुहां जोता री सन्तान बणी जाणा।”
\s यहूदियां रा अबिस्वासी बणीरा रैहणा
\p ये गल्लां बोली ने यीशु चली गया होर तिन्हां ते लूखीरा रेया।
\v 37 तिने तिन्हां रे सामने इतने जादा चिन्ह दस्से, तां भी तिह्ने तिस पर विश्वास नी कित्या;
\v 38 येढ़ा इस खातर हुआ भई यशायाह भविष्यवक्ता रा वचन पूरा हो सै जे तिने बोल्या था;
\q1 “हे प्रभु, आहांरे समाचारा रा किने विश्वास कित्या
\q2 कने प्रभुये री सामर्थ किस पर परगट हुई?”
\v 39 सै इस वजह ते विश्वास नी करी सके, कें भई यशायाह ये लिखां:
\q1
\v 40 “तिने तिह्ना रियां आक्खीं अन्नियाँ करी तियां,
\q2 कने तिह्ना रे मन कठोर करी ते;किते येढ़ा नी हो भई सै आक्खीं ने देखो कने मना ने समझो, कने हऊँ तिन्हां जो ठीक करूं।”
\p
\v 41 यशायाहे ये गल्लां इस खातर बोलियाँ भई तिने तिसरी महिमा देखी, कने तिने तिसरे बारे च गल्लां भी कितियाँ।
\v 42 तां भी अधिकारियां च ते बोह्तीं तिस पर विश्वास कित्या, पर फरिसियाँ रिया वजह ते साहमणे नी आये, भई सै किते आराधनाल्या च ते तिह्ना जो कड्डी नी देओ;
\v 43 कें भई माह्णुवा खा ते प्रशंसा तिह्ना जो खरी लगांई कने परमेश्वरा खा ते आदर मान तिन्हां जो खरा नी लगदा।
\s यीशुये रे बचन न्याय रा आधार
\p
\v 44 यीशुये उच्चिया वाज़ा च बोल्या, “ सै जे मेरे पर विश्वास करां, सै मेरे पर नी पर मेरे भेजने औऴे पर विश्वास करां।
\v 45 कने सै जे मिंजो देखां सै मेरे भेजने औऴे जो देखां।
\v 46 हऊँ संसारा च जोत बणी ने आईरा, इस खातर भई सै जे मेरे पर विश्वास करगा सै नेहरे च नी रौ।
\v 47 जो कोई मेरियां गल्लां सुणने नी मनो, तां मांह तिस्सो दोषी नी बनाणा; कें भई हऊँ संसारा च दोषी बनाने नी आईरा, पर संसारा जो तारने खातर आईरा।
\v 48 सै जे मिंजो छोटा जानां सै मेरियां गल्लां मन्दा निआ तिस्सो दोषी ठराने औऴा तां इक आ; मतलब सै जे वचन में बोल्या, तिस ई न्याय रे दिन तिस्सो दोषी ठराना।
\v 49 कें भई में अपनिया खा ते गल्लां नी कितियाँ; पर पिते तिने जे मिंजो भेजेया तिने ई मिंजो हुक्म दितिरा भई क्या-क्या बोलूं कने क्या-क्या नी बोलूं?
\v 50 कने हऊँ जाणा भई तिसरा हुक्म सदा रा जीवन आ इस खातर हऊँ जो कुछ बोलां, सै तेढा जे पिते मिंजो बोल्या तेढा ई हऊँ बोलां।
\c 13
\s यीशुये रा चेलयां रे पैर धोणा
\p
\v 1 फसह रे त्योहारा ते पैहले, यीशुये पता लगी गया भई, सै बक्त नेड़े आ तजे तिस इस संसारा जो छड्डी ने पिता परमेश्वरा लो चली जाणा। तिने संसारा च सै जे तिसरे अपणे थे कने सै जे तिसने प्यार करां थे तिन्हां ने बोत सारा प्यार जताया।
\v 2 तजे सै संजके जुन्ना रोटी खाया रां थे तां शैताने शमौना रे पुत्र यहुदा इस्क्रियोती रे मना च ये पाई तरा था भई तिस यीशु ये जो धोखेने पकड़वाणा।
\v 3 यीशु ये जाणा था भई पिता परमेश्वरे सब कुछ तिस्सो दई तरा कने सै परमेश्वरा ते आई रा, कने पिता परमेश्वरा लो ई वापस जाए रां।
\v 4 तां सै रोटी खांदा उठी गया, कने अपणा चोगा त्वारित्या कने ईक परना अप्पु जो लपेटी लया।
\v 5 तां तिने ईकी बरतना च पाणी लया, होर अपणेयां चेलेयाँ रे पैर धोणे लगया कने सै जे परना तिने लपेटिरा था तिसने तिन्हां रे पैर सुकुआणे लगया।
\v 6 इस खातर सै शमौन पतरसा लौ आया, पतरसे बोल्या, प्रभु, क्या तूझ मेरे पैर धोणे?
\v 7 यीशु ये तिस्सो जबाब दितेया, जो कुछ हऊँ करेया रां सै अजें तिज्जो पता नी लगणा पर सै वक्त औणे पर सारियां गल्लां रा पता लगी जाणा।
\v 8 पतरसे बोल्या, मांह कदी भी अपण पैर तेरते नी धुआने। यीशुये तिस्सो जवाब दित्या, जे हऊँ तुहां जो साफ नी करूं तां तुहां रे कने मेरे बिच कोई भी रिश्ता निआ।
\v 9 शमौन पतरसे बोल्या, प्रभु, तां तू मेरे पैरा ई नी पर सिरा कने हत्था भी धोई दे।
\v 10 यीशुये तिस्सो बोल्या, सै जे नहाई गरा तिस्सो अपने पैरा ई धोने री जरूरत ई; तुहें सै जे मेरे चेले, ये साफ ये पर सारे ई नी ये।
\v 11 सै जाणा था भई तिस जे तिस्सो पकड़वाणा, सै इन्हां च ते ई आ, तां तिने बोल्या भई तुहां च ते सारे ई साफ नी ये।
\p
\v 12 तजे सै तिन्हां रे पैर धोई ने अपणा चोगा पेह्नी ने फेरी भी अप्नीया जगहा आई ने बैठी गया, तां तिन्हां ने बोल्या, क्या तुहें जाणाये भई में तुहां ने क्या कित्या?
\v 13 तुहें मिन्जो स्वामी कने प्रभु बोलायें; तुहें ठीक बोलायें केंह भई हऊँ ह्या।
\v 14 फेरी तजे में प्रभु कने स्वामी हुई ने भी तुहां रे पैर धोए, तुहें भी अप्पु चियें इक्की दूजे रे पैर धोए करा।
\v 15 में तुहां खातर इक उदाहरण रखेया; इस खातर भई तुहें भी तेढा ई करा तेढा जे में तुहां ने कित्या?
\v 16 हऊँ तुहां ने सच्च बोलां, दास अपने स्वामिये ते बदी ने नी हुई सकदा, कने तिस्सो जे भेजी रा हुआ सै अपने भेजने औऴे ते बड़ा नी हुई सकदा।
\v 17 जे तुहां जो ये सब गल्लां पता लगी गियाँ, कने तुहें इन्हां पर चलां भी ये, तां तुहां सुखी रेहना।
\v 18 हऊँ तुहां सबी रे बारे च येढ़ा नी बोल्या करदा; मिन्जो मेरेयाँ चेलेयाँ रा पता आ, कें भई में तुहां जो चुनी लरा, पर इस खातर भई सै जे लिखीरा सै पूरा हुई जाओ, तिने जे मेरी रोटी खादी सै मेरे वरोधा च हुई गया।
\v 19 येढ़ा सब हुणे ते पैहले ई हऊँ तुहां जो इस खातर दस्सेया रां भई ताह्ली जे ये गल्लां हुई जाओ तां तुहें विश्वास करो भई सै “हऊँ आ।”
\v 20 हऊँ तुहां ने सच बोलां भई तिस जे मेरे भेजी रे जो मनी लेणा, तिस मिंजो मनी लेणा; कने सै जे मिंजो मनी लां, सै तिस्सो मन्ना तिने जे मिंजो भेजी रा।
\s धोखे रा संकेत
\r (मत्ती 26:20-25; मरकुस 14:17-21; लूका 22:21-23)
\p
\v 21 तंजे यीशुये ये गल्लां करी लियां तां सै आत्मा च घबराया, होर येढ़ा बोल्दे गवाई दिति, हऊँ तुहां ने सच बोलां भई तुहां च ते ई इक्की मिंजो धोखा देई ने पकड़वाणा।
\v 22 चेले मुढ़ी मुढ़ी ने इक्की दूजे खा जो देखने लगे, भई किस रे बारे च तिस्सो सक आ कने किस रे बारे च सै बोल्या रां।
\v 23 तेथी इक चेला यीशुये रे नेढ़े ई बेठिरा था, सै जे यीशुये रा प्यारा था, कने यीशुये रिया छातिया पर सिर रखी ने स्वां था।
\v 24 तां शमौन पतरसे तिस्सो लाया भई सै यीशुये ते पूछो भई सै कुण आ, तिसरे बारे च जे यीशु बोल्या रां था।
\v 25 तां तिने ताह्लू यीशुये रिया छातिया पर सिर रखी रा था, पुछेया, प्रभु सै कुण आ?
\v 26 यीशुये तिस्सो जवाब दित्या, तिस्सो जे मांह रोटिया रा टुकड़ा डबोई कने देणा, सै ई आ। फेरी यीशुये रोटिया रा टुकड़ा कटोरे च ड्बोया कने तिस्सो चक्की ने यहुदा जो दित्या सै जे शमौन इस्क्रियोती रा पुत्र था।
\v 27 ताह्लू जे यहुदे सै रोटिया रा टुकड़ा लया शेतान तिस च समाई गया। तां यीशुये तिस्सो बोल्या, सै जे तू करना छोड़े कर।
\v 28 सै जे तेथी बेठिरे थे तिन्हां च ते किसी जो भी ये समझ नी आया, भई यीशुये तिसने ये गल्लां कें कितियाँ।
\v 29 कई यें सोचेया भई पेसेयाँ री थेली सै जे यहुदा ले ई इस खातर यीशुये तिस्सो बोल्या भई त्योहारा खातर समान खरीदी ले, या भई गरीबां जो कुछ दई दे।
\v 30 इयाँ यहुदे रोटिया रा टुकड़ा लई लेयाँ, सै ताह्लूं ई चली गया; ये राती रे बक्ता री गल्ल ई।
\s नौंईं आज्ञा
\p
\v 31 तिसरे जाने ते बाद यीशुये बोल्या, हुण मनुष्या रे पुत्रा री महिमा हुन्णी कने टीसते परमेश्वरा री महिमा हुन्णी।
\v 32 अगर जे तिसते परमेश्वरा री महिमा हुन्णी तां परमेश्वरा आप्पू ई तिस्सो महिमा देन्णी
\v 33 ओ मेरे चेलेओ हऊँ थोड़ीया देरा तका जो तुहां ने सोगी आ। इसते बाद तुहां मिंजो टोलना कने तेढा जे में यहूदी नेतेयाँ ने गलाया था, तुहें तेथी नी आई सकदे तेथी जे हऊँ जाये रां,तेढा ई हऊँ तुहां ने बोलां।
\v 34 हऊँ तुहां जो इक नवीं आज्ञा देवां भई तुहें इक्की दूजे ने प्यार करा; तियां जे में तुहां ने प्यार कित्या तियां ई तुहें इक्की दूजे ने प्यार करा।
\v 35 जे तुहें इक्की दूजे ने प्यार करायें, इसते ई सबी जो ये पता लगी जाणा भई तुहें मेरे पीछे चलने औऴे।
\s पतरसा रे इन्कार करने रा संकेत
\r (मत्ती 26:31-35; मरकुस 14:27-31; लूका 22:31-34)
\p
\v 36 शमौन पतरसे तिस्सो पुछेया प्रभु तू कितो जाये रां? यीशुये तिस्सो जवाब दित्या, तेथी जे हऊँ जाये रां तुहें तेथी मेरने सोगी नी आई सकदे, पर तुहां बाद च औणा।
\v 37 पतरसे तिस्सो बोल्या, क्या हऊँ हुण भी तेरे पीछे नी आई सकदा? मांह तेरे खातर अपनी जान भी देई देंणी।
\v 38 यीशुये जवाब दित्या, तू अपनी जान देंणी? हऊँ तिज्जो सच सच बोलां भई तवां तका जे तूं तिन बारी मेरते मुकरना निआ तवां तका कुकड़ा झांग नी देंणी।
\c 14
\s परमेशरा तक पुजणे रा रस्ता
\p
\v 1 तुहां रे दिल दुखी नी हो : परमेश्वरा च बिश्वास रखा होर मेरे पर बी बिश्वास रखा।
\v 2 मेरे परमेश्वर रे घरा होर मती सारी रैहणे रीयां जगहं ई यां ; अगर जे येँढ़ा नी हुंदा तां मांह तुहां जो नी बोलणा था भई हऊं जाया रां कने तुहां खातर रैहणे जो होर जगह बणाऊं।
\v 3 जे हुऊं तेथी जाया रां, कने तुहां खातर रैहणे री जगह बणाया रां, तां मांह फेरी भीं ऐथी औणा कने तुहां जो भी, तेथी जो लेई जाणां, कने भई तुहें भी तेथी रौआ तेथी जे हऊं रौआं।
\v 4 तेथी जे हऊं जाया रां, तेथी रा रस्ता तुहें जाणा यें।
\v 5 थोमे तिस्सो बोलया, हे प्रभु, अहेँ नी जाणदे, भई तु कित्ती जाया रां। फेरी तेथी रा रस्ता अहेँ किंयां जाणी सक्का यें ?
\v 6 यीशुये तिस्सो बोलया, " हऊं सच आह होर जिन्दगी या रा रस्ता आ : कोई भी मेरे बिना पिता परमेश्वरा लौ नी पुज्जी सकदा।
\v 7 जे तुहें मिंजो जाणी लरा हुंदा तां पिता परमेश्वरा जो भी जाणदे : हुण तुहें तिस्सो जाणा यें, कने तुहें तिस्सो देखी रा भी आ।
\p
\v 8 फिलिपुसे तिस्सो बोलया, हे प्रभु, अहाँ जो पिता परमेश्वरा रे दर्शण कराई दे तां अहां जो सन्तोख हुई जाणां।
\v 9 यीशुऐ तिस्सो बोलया, " फिलिपुस, क्या हऊं तुहां ने सौगी नी रया, कने तुहे मेरे बारे च हुण मनी जाणदे ? तिने जे मिंजो देखी लया तिने पिता परमेश्वरा जो देखी लया। तुहें केंह बोलां ये, भई अहां जो पिता परमेश्वरा जो दस ?
\v 10 क्या तुहां जो ये बिश्वास नीआ भई हऊं पिता परमेश्वरा चा होर पिता परमेश्वर मेरे चा ? सै जे बचन हऊं तुहां ने बोलां सै हऊं अपणे खा ते नी बोलदा; पर पिता सै जे मेरे चा हर बक्त अपणा काम करदा रह्वाँ।
\v 11 बिश्वास करा, हऊं पिता परमेश्वरा चा होर पिता परमेश्वर मेरे चा; निआं तां जो कुछ मैं कित्या तिसरी बजहा ते बिश्वास करा।
\p
\v 12 हऊं तुहां ने सच बोलां, जो कोई मेरे पर बिश्वास करगा तिस सै काम करने, तिन्हां जे हऊं करां, इन्हांं कमां ते भी बधी ने तिस बड्डे-बड्डे काम करने केंह भई हऊं पिता परमेश्वरा लौ जाय रां।
\v 13 जो कुछ तुहां मेरे नावां ते मंगणा सै मांह करना, इस खातर भई पुत्रा ते पिता परमेश्वरा री महीमा हो।
\v 14 जो कुछ तुहां मेरे नावां ते मेरते मंगणा सै मांह करी देणां।
\s पवित्र आत्मा री प्रतिज्ञा
\p
\v 15 जे तुहां जो मेरने प्यार हुगां, तां तुहां मेरियां दस्सी रियां गलां मनणियां।
\v 16 होर माहं तुहां खातर पिता परमेश्वरा रा ने बिनती करनी, कने तिस तुहां जो इक सहायक देणा तिस जे तुहां ने सदा रैहणा,
\v 17 सच्चा रा आत्मा इसो ससारां रे लोका ग्रहण नी करना, केह भई सै नां तां इसो जाणां ये होर ना ई देखी सक्कां ये; पर तुहां तिसरा पता आ, केह भई तिस सदा तुहां ने रैहणां कने तुहां च बसणा।
\p
\v 18 माहं तुहां जो दोस्ता ते बिना नी छडणा: माहं ऐथी जो फेरी भीं औणा।
\v 19 थोडे बक्ता ते बाद, संसारां मिंजो नी देखणा, पर तुहां मिंजो देखणा, तुहां जीउदेयां रैहणा केह भई हऊं भी जीउंदा आ।
\v 20 तिस बकता ये साफ हुई जाण भई हऊं अपणे पिता परमेवरा चा कने तुहें माहं चे कने हऊं तुहां चा; कने तिस जे मिजो प्यार करना पिता परमेश्बरा भी तिस्सो प्यार करना।
\v 21 तिस जे मेरी आज्ञा मनणियां, तिस जे तिन्हां रा पालन करना, तिस सचमुच मेरने प्यार; सै जे मेरने प्यार करां तिस्सो पिता परमेश्वरा प्यार करना माहं भी तिसने प्यार करना होर अप्पु जो तिसरे सामणे परगट करना।"
\v 22 यहुदा सै जे इस्करियोति नी था तिसने बोलणे लगया, येह कियां हुई सक्कां भई तु अहां जो साफ-साफ दिसणा कने ससारा रे लोका जो नी दिसणा?
\v 23 यीशुये तिस्सो जबाब दित्या, तिस जे मेरने प्यार करना, तिस मेरी आज्ञा मनणीयां; होर तिस जे पिता परमेश्वरा रे प्यारे बणना, होर अहां तिस ला अऊणां कने तिसने सौगी रैहया करना।
\v 24 सै जे मेरने प्यार नी करदा तिस मेरे उपदेशा जो नी मनणां; तिस बचना जे तुहें सुणा ये सै मेरा बचन नीआ पर पिता परमेश्वरा रा तिने जे मिन्जो भेजी रा।
\p
\v 25 तदियां तका जे हऊं तुहां ने सौगी आ तदियां तका ही माहं तुहां ने ये गलां करनीयां।
\v 26 सहायका, जे पबित्रात्मा, तिस्सो जे पिता परमेश्वरे मेरे नाबां ते भेजणां, तिस सब गलां तुहां जो सखाणीयां कने जो कुछ मैं तुहां जो बोलया सै सब गलां याद कराणीयां।
\v 27 तुहां शन्ति मिलो; मेरी शन्ति तिहा जे हऊं तुहां तुहा देबां, हऊं तुहां शन्ति देबां सै जे संसारा च तुहां नी मिलणी; तुहां रा दिल घबराओ नी कने जो डरना नी चाहिदां।
\v 28 तुहे मिजो बोलदे, सुणयां रायें भई, हऊं जाया रां, कने तुहां ला फेरी भी अऊणा; जे तुहें मेरने प्यार कित्या हुंदा तां तुहें खुश हुदे केह भई हऊं पिता परमेवरा ला जाया रां केह भई पिता परमेश्वर मेरते महान हा।
\v 29 ये सब गलां हुणे ते पैहले ही मैं तुहां दसित्यां केह भई तजे ये गलां पुरियां हुणे लगाऐ तां तुहां बिश्बास हुई जाओ।
\v 30 होर ज्यादा हऊं तुहां ने ये गलां नी करी सकदा केह भई इस संसारा रा शासक औणे होर; मेरे पर तिस रा कोई बस नी चलदा।
\v 31 ये गलां इस खातर पुरियां हुणियां भई संसारा जो पता लगी जाओ भई हऊं पिता परमेश्वरा ने प्यार करां। पिता परमेश्वरे तेढ़ी जे आज्ञा मिजो दितिरि, हऊं तेढ़ा ही करां। " हुणं उठा कने ऐथी ते चला।"
\c 15
\s यीशु सच्ची दाखलता
\p
\v 1 यीशुये बोलया, "हऊँ सच्ची बेल ई होर मेरा पिता तिसरा माली आ।
\v 2 सै जे डाली मेरे च हई कने फल नी लयोंदी, तिस्सो सै बडी देयां। होर सै जे डालियां फल देंवां ई यां, तिसा जो से छांगी देयां भई से होर बौहत फल लयाओ।
\v 3 तुहां लोकां जो सै जे उपदेश मैं दित्तीरा, तिसरीयां वजह ते तुहें पैहले ते ही सुच्चे हुइगरे।
\v 4 तिहां जे हऊं तुहां ने आ तुहें बी मांह च बणी रह्वा। तिहां जे डाली बिणा बेला ते फल नी लियाइ सकदी, अगर जे सै बेली ने सौगी नी रेह्न्दी, इहां इ तुहें जे मांह च नीं ये तां कुछ नीं करी सकदे।
\v 5 सै बेल हऊं ई होर तुहें तिसरीयां डालियां ई यां। सै जे मांह च बणी रह्वां, होर हऊं तिस च तां सै बौहत फल लयावां कें पई मेरते बिना तुहें कुछ नीं करी सकदे।
\v 6 जे कोई मांह च नीं रेहंदा तां सै टुटी रिया डालिया सा ई, सटी देयें कने सै सुकी जांवां। फेरी तिन्हां डालियां जो कट्ठेयां करी ने अगी च पाई ने फूकी देयें।
\v 7 जे तुहें मेरे च कने मेरे उपदेशा रे मताबक चलदे रौ, तां जो कुछ तुहें चांह्वां यें, मंगा, सै तुहां जो मिली जाणा।
\v 8 इसते मेरे पिता परमेशवरा री बड़ी बडयाई हूवां ई भई तुहें मेरे शिष्य बणी ने बौहत फला अऊल्ले हूई जावा।
\v 9 तियां जे मेरे पिता परमेशवरे मेरने प्यार कित्या, तियां ई हऊं बी तुहां ने प्यार करां। मेरे प्यार च बणी रह्वा।
\v 10 जे तुहें मेरियां आज्ञा जो मनगे तां तुहां मेरे प्यारा च बणी रेहणा। तियां जे हऊं पिता परमेश्वर रिया आज्ञा रा पालन करीने तिसरे प्यारा च बणीरा।
\v 11 मैं तुहां ने ये गलां इस खातर बोलियां भई मेरी खुशी तुहां च बणी री रौ कने तुहां री खुशी पूरी हुई जाओ।
\p
\v 12 ये मेरी आज्ञा ई भई तुहें अप्पुं चीयें प्यार रखा, इयां ई तियां जे मैं तुहां ने प्यार कितया।
\v 13 बडे ते बडा प्यार ये आ भई कोई माणू अपणे दोस्तां खातर अपणी जान भी दई दो, येङा प्यार करना किसी भी आदमिए रे बसा रा काम नी आ।
\v 14 जे तुहें मेरिया दसी रिया ईसा आ पर चलां ये तां तुहें मेरे सच्चे दोस्त बणी जां ये।
\v 15 हुणा ते बाद हऊं तुहां जो दास नी बोलदा; कें भई दास नी जाणदे भई तिन्हां रा मालक क्या-क्या करया रां, पर हऊं तुहां जो दोस्त बोलां आ, कें भई मैं तुहां जो सारी यां गल्लां बातां दसी रियां, सै जे मैं अपणे परम पिते ते सुणीरीयां।
\v 16 तुहें मिंजो नी चुणया, पर मैं तुहां जो अपणे खातर चुणीरा; होर तुहें जावा कने सफल हुई ने आवा, हऊं चाह्वां भई तुहांरी सफलता बणीरी रौ, कें भई ताह्लु जे तुहें पिता परमेश्वरा ते मेरे नौं ते जो कुछ मंगो तां तुहां जो मिली जाओ।
\v 17 हऊं तुहां जो येह आ दये रां भई तुहें इक्की दुजे ने प्यार रखा।
\s संसारा रा बैर
\p
\v 18 जे ये संसार तुहां ने बैर रखां तां याद रखा भई तिन्हें तुहां ते पैहले मेर कने बैर रखया।
\v 19 जे तुहें इस संसारा रे हुंदे, तां संसारा रे लोक तुहां ने अपणयां साही प्यार करदे: पर तुहें संसारा रे नी ये, पर मैं तुहां जो संसारा च ते चुणी लया, इस खातर संसार तुहां ने बैर करां आ।
\v 20 मेरीया बोली रियां गलां जो याद रखा भई इक दास अपणे मालका ते बडा नी आ। इस खातर जे तिन्हें मिन्जो सताया तां तिन्हां तुहां जो बी सताणा; जे तिने मेरे बचन मने तां तिन्हां तुहां रियां गलां भी मनणियां।
\v 21 तिन्हां मेरिया बजहा ते तुहां ने ये सब कुछ करना, कें भई सै नी जाणदे भई मिंजो किने भेजी रा।
\v 22 जे हऊं नी औन्दा होर तिन्हां ने गल्लां नी करदा, तां तिन्हां च ते किसी बी पापी नी ठेहरना था। पर हुण अपणे पापां खातर तिन्हा ले कोई बी बहाना निंया।
\v 23 सै जे मेरने बैर रखां आ, सै पिता परमेश्वरा ने बी बैर रखां आ।
\v 24 जे हऊं तिन्हां च बङे-बङे काम्म (चमत्कार) नी करदा सै जे कदीं बी किनिये मनी कित्ते, तां सै पापां रे दोषी नी हुंदे; पर हुण तजे तिन्हें सब कुछ देखी ने बी मेरने कने पिता परमेश्वरा ने बैर रखया।
\v 25 पर ये इस खातर हुआ भई तिन्हां रे विधाना च लिखीरा, सै सच हुई सको, 'तिन्हें बगैर किसी कारणा ते मेरने बैर रखया।'
\v 26 पर तिस बक्ता जे सहायता करने औऴे आउणा, सै जे सच्चा रा आत्मा होर पिता परमेश्वरा री तरफा ते आ। तिस तुहों लो आउणा कें भई तिस्सो मांह परमेश्वरा रिया तरफा ते भेजणा, तिस तुहां जो मेरी गवाही देणी।
\v 27 होर तुहां बी मेरी गवाही देणी कें भई तुहें बी शुरु ते ही मेरने सौगी रहे।
\c 16
\p
\v 1 हऊं तुहां ने ऐ गलां इस खातर बोलां भई तुहांरा विश्वास नी डगमगाओ।
\v 2 तिन्हां तुहां जो प्रार्थना सभा च ते कडी देणा: सचमुच ई सै बक्त आया रां तजे तुहां च ते किसी जो भी मारी ने तिन्हां येई सोचणा, भई सै परमेशवरा री ही सेवा करे रां ये।
\v 3 सै इन्हांं गलां कने कमां जो इस खातर करांये, कें भई सै ना तां पिता परमेशवरा जो जाणांये होर नाई मिजों जाणां ये।
\v 4 हऊं तुहां जो ये गलां इस खातर दसया रां भई ताह्ली जे सै बक्त औणा, तां जो कुछ मैं बोलीरा हुणां सै तुहां जो याद औणा।
\s पवित्र आत्मा रे काम्म
\p "शुरु च ई मैं तुहां जो ये गलां नी गलाइयां कें भई हऊं तुहां ने सौगी था।
\v 5 हुण हऊं अपणे भेजणे औऴे लौ जाये रां; हुण तुहां च ते कोई बी मेरते ये नी पुछी सकदा, भई तु कितो जाये रां ?
\v 6 तुहांरे दिल दुखा ने भरी गये कें भई मैं तुहां जो ये गलां दस्सी तीयां।
\v 7 जो कुछ हऊं बोलये रां सै सच्च आ: मेरा जाणा तुहांरे भले रे खातर आ: जे हऊं तुहां ते दूर नी जांगा, तां मदद करने औऴा तुहां लो नी आई सकदा; पर जे हऊं जा वां, मांह तिस्सो तुहां लौ भेजी देणा।
\v 8 तांजे तिस आउणा, तां पाप, धार्मिकता होर न्याय रे बारे च संसारा रे सब्बी लोकां जो सचेत करी देणा।
\v 9 पापा रे बारे च इस खातर भई सै मांह पर विश्वास नी रखदे;
\v 10 धार्मिकता रे बारे च इस खातर कें भई हुण हऊं परमेश्वर पिता लौ जाया रां होर तुहां मिंजो नी देखणा।
\v 11 न्याय रे बारे च इस खातर भई संसारा रा शासक दोषी ठह्राई दित्तीरा।
\p
\v 12 मांह तुहां ने बौहत गलां बोलणियां पर तुहें तिह्नां जो सैह्न नी करी सकदे।
\v 13 तांह्लु जे सच्चाईया रा आत्मा औणा तां तिस तुहां जो सच्चा रस्ता दसणा कां भई तिस अपणिया तरफा ते किछ नी बोलणा। तिस जो कुछ सुणना सैई दसणा। होर जो कुछ हुणे औऴा हुंगा तिस दस्सी देणा।
\v 14 कें भई जो कुछ मेरले आ तिस्सो तिस तुहां जो साफ-साफ दसणा ई आ तिस मेरी महिमा करनी।
\v 15 जो कुछ पिता परमेश्वरा रा सै मेरा आ; इस खातर मैं बोलया भई जो कुछ मेरा आ सै तिस तुहां जो दसणा।
\s दु:ख सुखा च बदली जाणा
\p
\v 16 थोड़े बक्ता तक तुहां मिंजो नी देखी सकणा, होर तिसते बाद, थोड़े बक्ता बाद तुहां मिंजो फेरी देखणे लगणा।"
\v 17 तां तिसरे चेले अप्पुं ची यें गलाणे लगे, “ये क्या, सै जे आहां जो दसया रां, थोड़े बक्ता तक तुहां मिंजो नी देखी सकणा; होर दवारा, थोड़े बक्ता बाद तुहां मिंजो फेरी देखणे लगी जाणा ? होर हऊं पिता परमेश्वरा लो जाया रां" ?
\v 18 फेरी सै बोलणे लगे, सै ये क्या बोलया रां भई, थोड़े बक्ता बाद ? तिसरी बोली री गल्लां आहां जो समझा नी आया र दीयां।
\v 19 यीशु समझी गया भई सै सवाल पुछणा चावां ये, इस खातर तिने तिन्हां जो बोलया, “हऊं तुहां ने ये जे बोलया रां, क्या इस पर सोच वचार करया रां ये, 'थोड़े बक्ता तक तुहां मिंजो नी देखी सकणा, होर, थोड़े बक्ता बाद तुहां मिंजो फेरी देखणे लगणा' ?
\v 20 हऊं तुहां ने सच बोलया रां, तुहां रोणा होर दुखी होणा, पर इस संसारा रे लोकां खुश हुणा। तुहां जो दुख हुणा पर तुहांरा दुख खुशीया च बदली जाणा।
\v 21 तजे जनाना बच्चा जणने लगां ई, तां तिसा जो बोत पीड़ हुँआ ई, कें भई तिसारी दर्दां लगने री घड़ी आई गरी हुँआ ई, पर तजे सै तिस बच्चे जो जणी दई, कने तिसा ते संसारा च इक माह्णु ये रे आऊणे री खूशी च सै इतनी खुश हुई जां ई भई सै सारीयां पीङा जो भूली जां ई।
\v 22 इस बक्ता तुहां जो दुख आ: पर मांह तुहां ने फेरी भी मिलणा, होर तुहां रे दिल खुशियां ने भरी जाणे, तिसा खुशिया जो तुहां ते कोई भी खोई नी सकदा।
\v 23 तिस दिन तुहां मेरते कोई सवाल नी पुछणे। हऊं तुहां ने सच- सच बोलां आ, भई जो कुछ तुहां पिता परमेश्वरा ते मेरे नौं ते मंगणा, तिस्सो सै सब कुछ मिली जाणा।
\v 24 हुणा तक मेरे नौं ते तुहें कुछ मनी मंगया: मंगा तां तुहां जो मिलणा, इस खातर भई तुहां जो दिला ते नन्द मिलो।
\s संसारा पर जय
\p
\v 25 ये सब गल्लां मैं तुहां जो उधारणा रे जरिए दस्सियां: पर सै बक्त आया रां ताली जे मांह उधारणा च तुहां ने कुछ मनी गलाणा, पर पिता परमेश्वरा रे बारे च सारियां गल्लां साफ-साफ दसणियां।
\v 26 तिस दिन तजे तुहां मेरे नौं ते मंगणा : तिस बक्त मांह तुहां ने ये नी बोलणा भई हऊं तुहां रिया तरफा ते पिता परमेश्वरा ले प्रार्थना करगा।
\v 27 पिता परमेश्वर तुहां ने बोत प्यार करां, कें भई तुहें मेरने बोत प्यार कित्या, होर ये बी विश्वास करां ये भई हऊं पिता परमेश्वरा रिया तरफा ते आईरा।
\v 28 हऊं पिता परमेश्वरा ते प्रगट हुई ने इस संसारा च आया; हुण फेरी भीं, हऊं इस संसारा जो छड्डी ने पिता परमेश्वरा लौ जाया रां।
\p
\v 29 तिसरेयां चेलेयां बोलया, “देख तु हुण बगैर उधारणां ते साफ-साफ बोलया रां।
\v 30 हुण अहें समझी गे भई तु सब कुछ जाणां, हुण कोई बी इस कावल निया भई तरते सवाल करी सको। इसते आहां जो ये विश्वास हुई गया भई तु परमेश्वरा च ते आईरा।
\v 31 यीशुये तिन्हां जो जबाब दित्या, “ क्या तुहां जो हुण विश्वास हुआ ?
\v 32 सुणो, बक्त आया रां, पर आई गया, तालूं जे तुहां सबीं लग-लग हुई जाणा, मिन्जो कल्ले जो छड्डी ने, अपणे-अपणे घरां जो चली जाणा; पर हऊं कल्ला निया, कें भई मेरा परम पिता मेरने सौगी आ।
\v 33 मैं तुहां जो ये सब गल्लां इस खातर बोलियां भई तुहां जो मेरे ते शान्ति मिलो। संसार तुहां जो दुख देवां, हिम्मत रखा ! मैं संसारा जो जिती लया।"
\c 17
\s यीशुये री खास याजकीय प्रार्थना अपणे खातर
\p
\v 1 यीशुये इन्हांं गल्लां बोली ने, होर आसमाना खो देक्खी ने बोलणे लगया, “ पिता सै बक्त आईगरा अपणे पुत्रा जो महिमा दे, इस खातर भई पुत्रा रे दवारा तेरी महिमा हो।
\v 2 तैं मिन्जो सारेयां आदमियां पर अधिकार दित्तिरा, भई सै तिन्हा सबी जो सदा री जिन्दगी दयो, सै जे तैं मिन्जो दई दित्तीरे।
\v 3 सदा री जिन्दगी ये ई, भई सै तूझ, सच्चे परमेश्वरा जो, होर यीशु मसीह जो जाणो तिस्सो जे तैं भेजीरा।
\v 4 सै जे काम तैं मिन्जो दित्तीरे थे, तिन्हां सबीं जो पूरा करीने, संसारा च मैं तेरी महिमा कित्ती।
\v 5 होर हुण, हे पिता आप्पु सौगी मिन्जो बी महिमा दे, तेढी जे महिमा सृष्टीया रे रचणे ते पैहले मेरी हुआं थी।
\s अपणे चेलयां खातर
\p
\v 6 संसारा रे तिन्हां जे माह्णुआं जो, तैं मिन्जो दित्या, मैं तिन्हौ तेरे बारे च दसया होर सखाया। सै सारे तेरे थे पर तैं तिन्हां जो मिंजो दईत्या, होर तिन्हें तेरे बचना रियां गल्लां मन्नीयां ।
\v 7 हुण सै जाणां ये भई सारियां चीजां सै जे तैं मिंजो दित्ती रियां, सै तेरते ई आई रियां।
\v 8 मैं तिन्हां जो सै ई उपदेश दित्या सै जे तैं मिंजो दित्तीरे थे, होर तिन्हें सब मन्नी ले। सै सारे पक्के तरीके ने ये जाणा यें भई हऊं तेरते ई आईरा। होर तिन्हा जो विश्वास आ भई तैं ई मिंजो भेजीरा।
\v 9 हऊं तिन्हां खातर प्रार्थना करया रां। हऊं संसारा खातर प्रार्थना नी करया करदा, पर तिन्हां खातर प्रार्थना करया रां सै जे तैं मिंजो दईतरे, कने सै जे तेरे।
\v 10 सब कुछ सै जे मेरा सै तेरा, होर सै जे तेरा सै मेरा। होर मिंजो तिन्हां ते महिमा मिली।
\v 11 हऊं होर जादा हुण इस संसारा च नी रेहणा, पर सै संसारा च ई हए, होर पवित्र पिता हऊं तेरे लौ आए रां, तु अपणे तिस नौं रे खातर सै जे तैं मिंजो दित्तिरा तिन्हां री रक्षा कर, इस खातर भई तियां जे तु होर हऊं इक ये, सै बी इक ही बणीरे रौ।
\v 12 तंजे हऊं तिन्हां ने सौगी था तां मैं तेरे तिस ई नौं ते सै जे तैं मिंजो दित्तिरा था तिन्हां री रक्षा कित्ती। मैं तिन्हां री रक्षा कित्ती होर तिन्हां च ते कोई बी नाश नी हुआ, तिसते सवाए सै जे नाश करने आऊले रा पुत्र था, शास्त्रा रियां गल्लां पूरियां हुणे खातर येढा़ हुआ।
\v 13 हुण हऊं तेर लौ आए रां पर ये गल्लां हऊं संसारा च हुंदे हुए बोलया रां, कें भई हऊं दिला रीया खुशीया जो पुरी करी लूं।
\v 14 मैं तेरा बचन तिन्हां जो दसया पर संसारा रेयां लोकें तिन्हां ते घ्रणा किती, कें भई सै संसारा रे नी ये, तियां जे हऊं संसारा रा नी आ।
\v 15 हऊं ये प्रार्थना नी करदा भई तु तिन्हां जो संसारा ते कड्डी दे, पर ये प्रार्थना करया रां भई तु दुष्टा ते तिन्हां जो बचा ई लै।
\v 16 सै संसारा रे नि ये, इयां ई तियां जे हऊं संसारा रा नि आं।
\v 17 तेरा बचन सच्चा आ, होर इस ई सच्चा ते तू तिन्हां जो अपणिया सेवा खातर लई ले।
\v 18 तियां जे तैं मिंजो इस संसारा च भेजेया, तियां ई हऊं बी तिनों इस संसारा च भेजया रां।
\v 19 हऊं तिन्हां खातर अप्‍पु जो तेरिया सेवा च दये रां कें भई सै बी सचा च हुई ने अप्पु जो तेरिया सेवा च दई दो।
\s सारे विस्वासियां खातर
\p
\v 20 हऊं तिन्हां ई खातर प्रार्थना नी करया करदा, पर तिन्हां खातर बी सै जे तिन्हां रे उपदेशा सुणीने मेरे पर विश्वास करगे।
\v 21 सै सब इक हुई जाओ। तियां जे हे पिता तु मेरे च आ होर हऊं तेरे च आ; सै बी आहां सौगी इक हुई जाओ। कें भई संसार विश्वास करो भई मिंजो भेजणे औऴा तु ही आ।
\v 22 सै सारी महिमा जे तैं मिंजो दिती, मैं तिनों दईती, कें भई सै बी इक हुई जाओ तियां जे अहें इक ये।
\v 23 मांह तिन्हां च रेहणा होर तु मेरे च, इसते तिन्हां री एकता पुरी हुई जाणी, होर संसारा जो पता लगी जाणा, भई मिंजो तैं भेजया, होर तैं तिनों बी तेढा ई प्यार कित्या, तेढा जे तैं मिंजो कित्या।"
\v 24 “ हे पिता ! सै लोक जे तैं मिंजो दित्तिरे, मेरी ये इच्छा ई भई तेथी जे हऊं आ तेथी सै बी रहो, कें भई सै मेरिया तिसा महिमा जो देखी सको सै जे तें मिंजो दित्ती। कें भई सृष्टीया रे रचणे ते पैहले तु मिंजो प्यार करां था।
\v 25 हे पिता सारी धार्मिकता तेरते ई हई, हऊं तिज्जो सारिया रीतिया ने जाणां, पर ये संसार नी जाणदा, होर मेरे चेले भी जाणां ये भई तें मिंजो भेजीरा;
\v 26 मैं तिनों तेरे नौं रा ई ज्ञान नी दित्या, होर तेरे नौं रा ई ज्ञान मांह देंदे भी रेहणा, कें भई सै जे प्यार तें मेरने कित्या सै तिन्हां च बी रौ, होर हऊं बी तिन्हां ने रह्ऊं।
\c 18
\s यीशुये रा पकड़वाया जाणा
\r (मत्ती 26:47-56; मरकुस 14:43-50; लूका 22:47-53)
\p
\v 1 यीशु इन्हां गल्लां जो बोली ने अपणें चेलेयां सौगी किद्रोन नाले रे पार इक्की बागा जो चली गया।
\v 2 यहूदा भी, तिने जे तिस कने धोखा कित्या तिसा जगहह् जो जाणां था, कें भई यीशु तिसा जगह जो अपणे चेलेयां समेत जांदा आउंदा रवां था।
\v 3 तां ई यहूदा, अपणे सौगी सेना रे हथियारा औऴे आदमियां, कने महायाजकां होर फरिसियां रे भेजी रे सपाईयां जो मशालां होर हथियारां समेत लईने, तेथी आई गया।
\v 4 यीशु सै जे सब कुछ जाणां था, भई तिसने सौगी क्या हुणे औऴा आ, साह्मणे आया होर तिन्हां ते पुछेया, “ तुहें किसो टोले रां ये ?”
\v 5 तिन्हें तिस्सो जवाब दित्या, यीशु नासरिये जो। यीशुये तिन्हां जो बोलया, “ सै हऊं आ।" तेथी यहूदा तिने जे तिस्सो धोखा दित्या, खङी रा था।
\v 6 तां तिने तिन्हां जो बोल्या, “ सै हऊं आ", तिनो धका लगया कने सै धरतीया पर पई गे।
\v 7 यीशुये फेरी भीं तिन्हां जो पुछेया, “ तुहें किसो टोले रां ये ?” तिन्हें तिस्सो जवाब दित्या, यीशु नासरिये जो।
\v 8 यीशुये जवाब दित्या मैं तुहां जो बोलया, “ सै हऊं ई आ; जे तुहें मिंजो टोलया रां ये, तां इन्हां सबी जो जाणे दवा।
\v 9 ये तिने इस खातर बोल्या, भई तिसरि बोली रियां गल्लां सच हुई जाओ, ' मैं तिन्हां च ते किसी जो बी खोया नीं आ, सै जे ते मिंजो दित्ती रे थे।'
\v 10 फेरी शामौन पतरसे, तिसले जे इक तलवार थी, अपणिया तलवारा कड्डी, कने महायाजका रे दासा रा खब्बा कान बङी ने तिस्सो घायल करी तेया। तिस दासा रा नौं मलखुस था।
\v 11 तां यीशुये पतरसा जो बोलया, “ अपणिया तलवारा मयाना च रख : क्या हऊं पीड़ा रे तिस कटोरे जो नी पीऊं सै जे पिते मिंजो दित्तिरा ?”
\s हन्ना रे सामणे यीशु
\p
\v 12 फेरी रोमी टुकट़ीया रे सपाईयें कने होर तिन्हां रे सुबेदारें कने यहुदियां रे मन्दरा रे पैह्रा देणे औऴे यां यीशुये जो कैद करी लेया।
\v 13 होर तिस्सो बन्ही ने पैहले हन्ना लो लई गे, सै जे तिस साला रे महायाजका कैफा रा सऊरा था
\v 14 कैफा सै माह्णु था तिने जे यहुदी नेतेयां जो सलाह दित्ती थी भई सबी लोकां री बजाए एकी रा मरना ठीक आ।
\s पतरसा रा इन्कार
\r (मत्ती 26:69,70; मरकुस 14:66-68; लूका 22:55-57)
\p
\v 15 शामौन पतरस कने इक होर चेला यीशुये रे पीछे आईगे। महायाजक इस चेले जो पछयाणा था इस खातर सै यीशुये सौगी महायाजका रे अंगणा तक आई गया।
\v 16 पर पतरस दरवाजे बाहर ई रुकी गया। फेरी महायाजका रिया पछयाणा औऴा दुजा चेला बाहर गया, होर पैहरा देणे औऴिया ने गलाईने, पतरसा जो अन्दरौ ली अन्दया।
\v 17 तां पैहरा देणे औऴिये तिसे दासी ये पतरसा जो बोलया, मिंजो लगाँ भई तु बी यीशुये रा इक चेला आ? पतरसे जबाब दित्या, नई हऊं नी आ।
\v 18 ठण्ड बौहत हुणे रिया वजह ते दास कने मन्दरा रे पैहरेदार आग बाऴी ने खड़ी ने आग सेकया रां थे, पतरस बी तिन्हा ने खड़ी ने आग सेकया रां था।
\s महांयाजका रे जरिये यीशुये री पूछताछ
\r (मत्ती 26:59-66; मरकुस 14:55-64; लूका 22:66-71)
\p
\v 19 फेरी महायाजके यीशुये ते तिसरे चेलेयां कने तिसरिया शिक्षा रे बारे च पुछया।
\v 20 यीशुये जबाब दित्या, मैं सदा लोकां च रई ने सारेयां ने खुली ने गल्ल-बात कित्ती। सदा मैं प्रार्थना सभा होर मन्दरा च तेथी जे यहुदी कठ्ठे हुआं ये, उपदेश दित्या। मैं कदी बी लुखी-छिपी ने कुछ नी बोलया।
\v 21 फेरी तु मेरते कें पुछया रां ? तिन्हां ते पुछ, मैं क्या-क्या बोलया, तिन्हें जे मिंजो सुणेया। मैं जो कुछ बोलया, मेरे सुणने औऴे ही दस्सी सकां ये।"
\v 22 तंजे तिने ऐढा़ बोलया तां मन्दरा रे पैहरेदारे सै जे तेथी खङीरा था, यीशुये जो इक थप्पड़ मारेया, होर बोलया तें महायाजका जो ईंयाँ जबाब देणे री हिम्मत कियां कित्ती।
\v 23 यीशुये तिस्सो जबाब दित्या, “ जे हऊं बुरा बोलया रां तां तु साबत कर होर दस भई इस च बुरा क्या था, होर जे मैं ठीक बोलया तां तु मिंजो केंह मारेया रां।
\v 24 फेरी हन्ने तिस्सो बन्ही रे जो ई महायाजक कैफा लौ भेजी तया।
\s पतरसा रा भीं ते इन्कार करना
\r (मत्ती 26:71-75; मरकुस 14:69-72; लूका)22:58-62
\p
\v 25 तजे शामौन पतरस खङी ने आग सेक्या रां था, तां तिन्हें तिस्सो पुछेया, क्या तु तिसरा चेला आ ? तिने नां दित्ती, होर बोलया हऊं नीं आ।
\v 26 महायाजका रा इक सेवक सै जे तिस दासा रा रिशतेदार था, तिसरा जे पतरसे कान बडया था, पुछया, दस्स भई क्या मैं तिज्जो तसने सौगी बगीचे च नी देखया था ?
\v 27 तां फेरी भीं पतरसे नां दई ती। होर तालुं ई कुकड़े झांग दई ती।
\s पिलातुस रे सामणे यीशु
\r (मत्ती 17:1,2,11-14; मरकुस 15:1-5; लूका 23:1-5)
\p
\v 28 फेरी सै सवेरे रे बक्ता यीशुये जो कैफा रे घरा ते रोमा रे राज्यपाला रे मेहला जो लई गये। यहुदी लोक राज्यपाला रे मेहला च आप्पुं नी जाणा चाह्ंदे थे, भई से अपवित्र नी हुई जाओ होर फसह री रोटी खाई सको।
\v 29 तां पिलातुसे बाहर आई कने तिनों पुछेया, इस माह्णुए रा क्या दोष आ ?
\v 30 तिने जबाब दित्या, जे ये अपराधी नी हुंदा तां अहें इसो तेरलौ नी लयों दे।
\v 31 पिलातुसे तिन्हां जो बोलया। इसो तुहें लई जाओ कने आपणेयां कनुनां च ते ई इसरा नपटारा करां। यहुदीएं तिस्सो बोलया, अहें किसी जो भी मौता री सजा नी दई सकदे।
\v 32 ये इस खातर हुआ भई यीशुये री आपणे मरने खातर बोली रियां गल्लां सच साबत हुई जाओ।
\p
\v 33 पिलातुस राज्यपाला रे मेहला च वापस चली गया होर यीशुये जो सद्दी ने तिसते पुछया, क्या तु यहुदियां रा राजा आ ?
\v 34 यीशुये जबाब दित्या, “ ये गाल्ल तु आप्पु खा ते पुछेया रां, या होरीं मेरे बारे च बोली री ?
\v 35 पिलातुसे बोलया, क्या हऊं यहुदी आ ? तैं ऐढा क्या कितिरा भई, तेरे लोकें कने महायाजकें तिज्जो मेरे हत्था दई तया ?
\v 36 यीशुये जबाब दित्या, “ मेरा राज इसा धरतिया रा नीआ। जे मेरा राज इसा धरतिया रा हुंदा, तां मेरी प्रजा मिंजो यहुदियां ते बचाणे खातर लङाई करदी, पर मेरा राज ईत्थी रा नी आ।
\v 37 पिलातुसे तिस्सो बोलया, तां क्या तु राजा आ ? यीशुये जबाब दित्या, “ तु बोलां भई हऊं राजा। हऊं इस खातर पैदा हुईने संसारा च आया भई सच्चा री गवाई बणु कने देऊं। सारे माह्णु सै जे सच्चा खा हये सै मेरा बचन सुणांए।"
\v 38 पिलातुसे तिस्सो पुछया, सच क्या आ ?
\s मौती रिया सजा रा हुक्म
\r (मत्ती 27:15-31; मरकुस 15:6-20; लूका 23:13-25)
\p ऐढा बोली ने, तां पिलातुसे बाहर आई कने यहुदियां जो बोलया, हऊं तिस कोई खोट नी कड्डी सकेया।
\v 39 तुहां री ये रीति भई फसह रे त्योहारा पर हऊं तुहां खातर किसी कैदीए जो छड्डी सकां। तां तुहें क्या चाह्वां ये भई हऊं तुहां खातर इस यहुदियां रा राजे जो छड्डी दूँ।
\v 40 तां सै फेरी भीं जोरा-जोरा ने रऊला पाणे लगे, इसो नी पर बरअब्बा जो छड्डी दे। बरअब्बा खुंखार मुजरिम था।
\c 19
\p
\v 1 पिलातुसे यीशुये जो कोड़े मरवा ये।
\v 2 फेरि सपाईयें कण्डे आउलियां डालियां बुणी ने एक मुकट बनाया, होर तसरे सिरा पर रखी तया कने तिस्सो जामनी रंगा रा बागा पह्नाया।
\v 3 तिसलो आई आई ने बोलणे लगे, यहुदियां रा राजे री लम्बी उमर हो, होर तिस्सो थप्पड़ मारने लगे।
\v 4 पिलातुस इक बार फेरी बाहर आईने तिनों बोलया, देखा, हऊं तिस्सो भीं बार लयाये रां तिसते जे तुहें जाणी सको भई मिंजो तिसच कोई खोट नी मिल्या।
\v 5 फेरी यीशु बार आया, तिने सिरा पर कण्डेयां रा मुक्कट कने जामणी रंगा रा बागा पेहनी रा था, ता पिलातुसे बोल्या, ये आ सै आदमी।
\v 6 तांजे महायाजकें कने मंदरा रे यां पैहरेदारें तिस्सो देखया तां रउला पाया, कने बोल्या, इसो क्रुसा पर लटकाई दओ! इसो क्रुसा पर लटकाई दओ! पिलातुसे तिन्हां ने बोल्या, तुहें इसो लई जाओ कने क्रुसा पर लटकाई दओ, हऊं इसच कोई खोट नी देखदा।
\v 7 यहुदियें तिस्सो जबाब दित्या, आहांरे कनुना मताबक इसो मरने ई पउणा, कें भई इने परमेश्वरा रा पुत्र हुणे रा दावा कित्तिरा।
\v 8 तांजे पिलातुसे तिन्हां जो ये बोलदा सुणेया तां सै बौहत डरी गया।
\v 9 होर राज्यापाला रे मेहला रे अन्दर जाईने, यीशुये जो पुछेया, तु कित्ती ते आईरा ? पर यीशुये तिस्सो कोई जबाब नी दित्या।
\v 10 पिलातुसे तिस्सो पुछेया, क्या तु मेरने गलाणा नी चांहदा ? क्या तु नी जाणदा भई मिंजो तिज्जो छडणे रा बी हक आ कने तिज्जो क्रुसा पर लटकाणे रा बी अधिकार आ।
\v 11 यीशुये तिस्सो जबाब दित्या, “ तिज्जो मेरे पर कोई अधिकार नी हुंदा जे तिज्जो पिता परमेश्वरा ते मिलीरा नी हुंदा। इस खातर, तिने माह्णुए जे मिंजो पकड़वाई रा सै तेरते बी बडा पापी आ।
\p
\v 12 ये सुणीने पिलातुसे तिस्सो छडणे रा कोई भी धुरपा नी कित्या। यहुदी रङाणे ई लगी गे, जे ते इसो छडेया तां तु कैसरा रा मित्र नी या, सै जे आप्पु जो राजा हुणे रा दावा करो तां सै कैसरा रा बरोधी आ।
\v 13 तजे पिलातुसे ये गल्लां सुणीयां तां, यीशुये जो पत्थरा रे चबुतरे पर लई गया, तिस्सो जे इब्रानी भाषा च गब्बता या पत्थरा रा फर्ष बोलां ये, होर सै न्याय रे आसणा पर बैठी गया।
\v 14 ये फसह री तयारिया रा दिन था। ये कोई छेंवें घण्टे री गाल्ल ई। पिलातुसे यहुदियां जो बोल्या, ये आ तुहांरा राजा।
\v 15 फेरी सै रडाए, इसो लई जाओ, इसो लई जाओ, इसो क्रुसा पर लटकाई दओ! पिलातुसे तिन्हां जो बोल्या, क्या तुहें चावां ये भई हऊं तुहां रे राजे जो क्रुसा पर चढाऊं ? इस पर महायाजके जबाब दित्या, कैसरा जो छड्डी ने आहां रा कोई दुजा राजा नी आ।
\v 16 फेरी पिलातुसे तिस्सो क्रुसा पर चढाणे खातर तिन्हां जो दई त्या, होर सै तिस्सो बाहरौ लई गये;
\s क्रूसा पर लटकाया जाणा
\r (मत्ती 27:32-44; मरकुस 15:21-32; लूका 23:26-43)
\p
\v 17 अपणा क्रुस चकी ने सै खोपड़ी नावां रिया जगहा तको गया। ( इब्रानी भाषा च इसो गुलगुता बोलां ये।)
\v 18 तेथी तिने तिस्सो दो होरी कैदीयां ने सौगी क्रुसा पर चढाया। इक तिसरे सजे कने इक तिसरे खब्बे हत्था, यीशु तिन्हां रे बीचा औऴे क्रुसा पर चढाया।
\v 19 दोष पत्र लिखी ने क्रुसा पर लगवाया। तिस च लिखीरा था, 'यीशु नासरी, यहुदियां रा राजा।'
\v 20 बोह्तीं यहुदियें तिस दोष पत्रा जो पढ़ेया कें भई तेथी जे यीशु ये जो क्रुसा पर था, सै जगहा तिस नगरा ते नेड़े ई थी, होर ये पत्र इब्रानी, युनानी कने लतीनी भाषा च लिखी रा था। तां कुछ यहुदी नेतेयां पिलातुसा जो बोल्या-
\v 21 यहुदियां रा राजा, मत लिखा, पर ये लिखा, तेढा जे तिने बोल्या था, भई हऊं यहुदियां रा राजा आ।
\v 22 पिलातुसे तिन्हां जो जबाब दित्या, मैं सै जे लिखित्या, सै लिखित्या।
\p
\v 23 तजे सपाईयें यीशुये जो क्रुसा पर टंगी तया, तां तिने तिसरे कपड़े अप्पुं चीयें चऊं हिस्सेयां च बंडी लये। इक्की सपाईये खातर इक हिस्सा था, तिने तिसरा कुरता भी तुआरिलया कें भई सै उपरा ते थल्ले तको बिना किसी सलाई दई ने बुणीरा था।
\v 24 इस खातर तिने बोल्या, भई इस्सो फाड़ना नीआ, पर परचियां पाई ने इक्की जो ई देणा। कें भई शास्त्रा च लिखिरा बचन पुरा हुई जाओ, तिन्हें मेरे कपड़े बी अप्पुं चीयें बंडी लये , होर मेरे कुरते खातर परचियां पाईयां ।
\p
\v 25 यीशुये रे क्रुसा ले तिसरी माता, क्लोपासा री जनाना मरियम, कने मरियम मगदलिनी खड़ी रियां थियां।
\v 26 तजे यीशुऐ अपणी माता कने अपणे प्यारे चेले जो तेथी खड़ीरे देख्या तां, अपणिया माता ने बोल्या, ये तेरा पत्र आ।
\v 27 फेरी तिने अपणे चेले जो बोल्या, ये तेरी माता ई। तिस ई बक्ता ते सै चेला तिसा जो अपणे घरा जो लई गया।
\s यीशुये री मौत
\r (मत्ती 27:45-56; मरकुस 15:33-41; लूका 23:44-49)
\p
\v 28 इसते बाद तजे यीशुऐ जो पता लगी गया भई सब कुछ पुरा हुई गया, तां तिने बोल्या, भई मिंजो धयाए लगीरी,
\v 29 तेथी सिरके ने भरी रा इक बरतण रखीरा था। इस खातर तिन्हें सपंजा जो सिरके च डबोया, होर तिसरे मुहां ने लाया।
\v 30 फेरी तजे तिन्हें सिरके औऴा काम करी तेया, तां बोल्या भई सब कुछ पुरा हुआ। तां तिने अपणा सिर थल्ले खो कित्या होर प्राण छड्डी ते।
\s भाले ने बिन्या जाणा
\p
\v 31 ये फसह री तयारिया रा दिन था। इस खातर भई तिन्हां रियां लाशां क्रुसा पर लटकि रियां नि रौ, कें भई सब्ता रे दिन कोई बी काम नी हुई सकदा था, इस खातर यहुदियें पिलातुसा जो आ देणे जो बोल्या, भई तिन्हां रियां लतां तोड़ी ने तिन्हां जो क्रुसा परा ते थल्ले तुआरी दओ।
\v 32 तां सपाई आये होर तिन्हां च ते तिन्हां दुईं कैदियां रियां, लतां तोड़ी तियां, सै जे तिसने सौगी क्रुसा पर चढ़आई रे थे।
\v 33 तजे सै यीशुये लौ आए, तां तिने देख्या, भई सै पैहले ई मरी गरा था। इस खातर तिन्हें तिस रियां लतां नी तोड़ीयां।
\v 34 पर तिन्हां च ते इक्की यीशुये रिया बखीया च अपणा भाला मारेया, तिसते जे तालुं ई खुन होर पाणी निकल्लेया।
\v 35 ( तिने जे ये देखेया, तिने गवाई दित्ती, होर तिसरी गवाई साच्च ई, कने सै जाणां भई सै साच्च बोल्या रां, कें भई तुहां सब्बनी जो विश्वास हुई जाओ।
\v 36 ये इस खातर हुआ भई, शास्त्रा च लिखिरा बचन पुरा हुई जाओ, “ तिसरी कोई बी हड्डी नी टुटणी।"
\v 37 होर धर्म शास्त्रा च लिखिरा भई, "तिसा तिन्हें भाले ने बिन्या, तिन्हां री नज़र तिस खा ही रैणी।"
\s यीशुये रा कब्रा च रक्खया जाणा
\r (मत्ती 27:57-61; मरकुस 15:42-47; लूका 23:50-56)
\p
\v 38 इसते बाद अरमतियाह रे यूसुफे सै जे यीशुये रा चेला था, पर यहुदियां रे डरा ते इसा गल्ला जो नी दसदा था, तिने पिलातुसा ते विनती किती, भई यीशुये रिया लाह्शा जो तिथी ते नेणे री आ देओ। पिलातुसे तिस्सो दई ती। होर सै तेथी आई ने तिसरिया लाह्शा जो लई गया।
\v 39 निकुदेमुसे भी, सै जे यीशुये लौ राति रे बक्ता आया था, तेथी तीह किलो गन्धरस कने एलवा लई ने आया, फेरी सै यीशुये रिया लाह्शा जो लई गये,
\v 40 होर यहुदियां रिया लाह्शा जो दबणे रिया व्यवस्था रे मानदेयां, तिस्सो खुशबुआ औऴे समाना ने सौगी कफ़णा च लपेटितया।
\v 41 तेथी जे यीशुये जो क्रुसा पर चढाई रा था, तेथी इक बाग बी था, होर तिस बागा च इक नंवी कब्र थी, तिस जे किसी जो बी रखी रा नी था।
\v 42 कें भई सै सब्ता रिया तयारिया रा दिन था, होर सै कब्र बौहत नेड़े थी, इस खातर तिने यीशुये जो तिस च रखी तया।
\c 20
\s खाली कब्र
\r (मत्ती 28:1-8; मरकुस 16:1-8; लूका 24:1-12)
\p
\v 1 हफ्ते रे पैहले दिन सवेरके नेहरे ई मरियम मगदलिनी कब्रा पर आई। कने तिसे देख्या भई कब्रा रा पत्थर हटीगरा।
\v 2 फेरी सै दौड़ी ने शमौन पतरस होर दुजा चेले लौ गई, सै जे यीशुये रा प्यारा था। होर तिन्हां ने बोलया, सै प्रभु ये जो कब्र ते बाहर कड्डी ने लई गे। आहां जो पता मनी या भई तिने तिस्सो किती रखी तया।
\v 3 फेरी पतरस होर दुजा चेला कब्रा खो दौड़े।
\v 4 सै दोनों सौगी-सौगी दौड़े रां थे, पर दुजा चेला पतरसा ते आगे निकली गया, होर कब्रा पर पैहले ही पुज्जी गया।
\v 5 तिने जुल्की ने कब्रा च देखया, भई तेथी कफ़णा रे कपड़े पई रे थे, पर सै अन्दरौ नी गया।
\v 6 तां शमौन पतरस बी सै जे तिसरे पिछे आया रां था, पुज्जी गया, होर कब्रा रे अन्दर चली गया। तिने देख्या भई तेथी कफ़णा रे कपड़े पई रे।
\v 7 होर सै कपङा सै जे दबदे बक्ता तिसरे सिरा पर था, कफ़णा रे कपड़े ते लाग, दुजीया जगह तैह लाई कने रखीरा था।
\v 8 फेरी दुजा चेला सै जे कब्रा पर पैहले पुज्जी रा था, कब्रा च गया, होर तिने देक्खी कने विश्वास कित्या।
\v 9 सै अजे तक बी शास्त्रा रे तिस बचना जो नी समझे थे, भई, “ तिसरा मरि रेयां ते जी उठणा पक्का आ।"
\v 10 फेरी सै चेले आपणे यां घरा जो आईगे।
\s मरियम मगदलीनी जो दिखणा
\r (मत्ती 28:9,10; मरकुस 16:9-11 )
\p
\v 11 मरियम रोंदी-रङांदी कब्रा ते बाहर खड़ी री थी, रोंदी-रोंदी सै कब्रा च अन्दरा खौ जुल्की।
\v 12 तेथी जे यीशुये री लाह्श रखी री थी, तिसे चिट्टे कपड़े पेन्ही रे, दो स्वर्गदुत देखे, इक तिसरे सरहाणे खौ कने दुजा तिसरे पैंदा खौ, बेठीरे थे।
\v 13 तिन्हें तिसा जो पुछेया, ओ जनाने तु कें रोया रां ई ? तिसे जबाब दित्या, सै मेरे प्रभुए जो चक्की ने लई गये, होर पता मनी या भई तिने तिस्सो किती रखी तया ?
\v 14 येढ़ा बोली ने सै घुम्मी कने तिसे यीशुये जो खड़ी रा देखया। पर सै पछयाणी नी सकी भई सै यीशु ई आ।
\v 15 यीशुये तिसा जो बोलया, “ तु कें रोया रांई ? तु किसो टोल्या रांई ? ये सोची ने भई सै माली आ, तिसे तिस्सो बोलया, जे तें तिस्सो चक्की लरा तां मिंजो दस्सी दे, तें तिस्सो किती रखी रा, मांह तिस्सो लई जणा।
\v 16 यीशुये तिसा जो बोलया, मरियम, सै पिछे खो घुम्मी कने तिसे इब्रानी भाषा च बोलया, रब्बुनी।(गुरु।)
\v 17 यीशुये तिसा जो बोलया, मिंजो मत छोंदी, कें भई हऊं अजें तक पिता परमेश्वरा लौ ऊपरो नी गईरा, तु मेरे भाईयां लौ जा, होर तिन्हां जो दस हऊं अपणे परम पिता होर तुहां रे परम पिता, अपणे परमेश्वर होर तुहां रे परमेश्वरा लौ ऊपर जाया रां।
\v 18 मरियम मगदलिनी ऐढा बोलदी-बोलदी चेलेयां लौ आई, मैं प्रभु ये जो देखेया होर तिने मिंजो ये गल्लां दस्सीयां।
\s चेलयां जो दिखणा
\r (मत्ती 28:16-20; मरकुस 16:14-18; लूका 24:36-49)
\p
\v 19 तिस दिन संजके बक्ता, सेज जे हफ्ते रा पैहला दिन था, तिसरे चेलेयां यहुदियां ते डरा रे मारे दरवाजे बन्द कितिरे थे। तां यीशु तेथी आईने तिन्हां च खड़ी गया, होर तिन्हां जो बोलया, तुहां जो शान्ति मिलो।
\v 20 ऐढा बोलणे ते बाद तिने आपणे हाथ होर बखिया रा जख्म तिन्हां जो दस्सेया। चेलेयां तजे प्रभुए जो देखेया तां सै बौहत खुश हुई गये।
\v 21 तां यीशुये तिन्हां जो फेरी भीं बोलया तुहां जो शान्ति मिलो, तियां जे परम पिते मिंजो भेजेया तियां ई हऊं भी तुहां जो भेजेया रां।
\v 22 येढ़ा बोली ने तिने तिन्हां पर फुक मारी, होर बोलया, पवित्र आत्मा जो ग्रेहण करा।
\v 23 तिस माह्णु ये रे जे पाप तुहां माफ करी दणे, तिन्हां जो माफी मिली जाणी होर तिन्हां रे जे पाप तुहां माफ नी करने, तिन्हां बगैर माफ़िया ते ई रैणा।
\s थोमा जो दिखणा
\p
\v 24 थोमा सै जे बाहरां च ते था, कने दिदिमस (जुड़वां) बोलां थे। तजे यीशु आया था तां तिन्हां ने सौगी नी था।
\v 25 होरीं चेलेयां तिस्सो दस्सया भई, अहें प्रभुए जो देख्या। पर तिने तिन्हां जो बोलया, तंवां तका जे हऊं तिसरेयां हथ्थां च मेखां रे नशाण नी देखी लुँ, कने तिन्हां च अपणी गुठी पाई ने नी देखी लुँ, होर तिसरे पंजरा च हाथ नी पाई ने देखूँ, तंवां तको मिंजो विश्वास नी हुणा।
\p
\v 26 अट्ठां दिनां बाद तिसरे चेले फेरी भीं घरा च कट्ठे हुये, होर थोमा तिन्हां ने सौगी था। ( दरवाजे पर ताला लगी रा था।) यीशु आया कने तिन्हां च खड़ी गया, होर तिन्हां जो बोलया, तुहां जो शान्ति मिलो।
\v 27 फेरी तिने थोमा जो बोलया, आओ कने अपणी गुठी पाई ने मेरे हाथा देख, होर अपणा हाथ मेरे पंजरा च पाई ने देख। शक करना छड्डी ने विश्वास कर।
\v 28 थोमे जबाब दित्या, हे मेरे प्रभु, हे मेरे परमेश्वर !
\v 29 यीशुये तिस्सो बोलया, तैं मिंजो देखी ने मेरे पर विश्वास कित्या। सै धन्न ये सै जे बिना देखे करांए।
\s इसा कताबा रा मकसद
\p
\v 30 होर बी बौहत चमत्कार अपणेयां चेलेयां जो दस्से, सै जे इसा कताबा च नी लिखिरे।
\v 31 होर सै जे गल्लां इस च लिखिरि यां सै इस खातर ई यां भई तुहें विश्वास करो भई यीशु ई परमेश्वरा रा पुत्र मसीह आ। इस खातर बी भई तुहें विश्वास करदे- तिसरे नौं ते जिन्दगी पाओ।
\c 21
\s तिबिरियास झिला रे कन्डे चेलयां जो दिसणा
\p
\v 1 इसते बाद तिबिरियास झीला पर यीशुये अप्पु जो चेलेयां रे सामणे दस्या तिने अप्पु जो ईयां दस्या भई-
\v 2 शमौन पतरस, थोमा ( तिस्सो जे जुड़वा बोलां ये), गलीला रे काना रा नतनएल, जबदी ये रे पुत्र होर यीशुये रे दो होर चेले तेथी झीला रे कनारे पर थे।
\v 3 शमौन पतरसे तिन्हां जो बोलया, हऊं मछियां पकड़ने जाये रां। तिन्हें तिस्सो बोलया अहें भी तेरने सौगी चलां ये। तां सै तिसने चली गे होर किस्तिया च बैठी गे। तिसा राती तिन्हां ते कुछ मनि पकङी सके।
\p
\v 4 भ्याग हुणे लगी गरी थी। तालूँ यीशु झीला रे कनारे आई ने खड़ी गया। तिसरे चेलेयां जो ये पता नी लगया भई सै यीशु ई आ।
\v 5 फेरी यीशुये तिन्हां जो पुछया, क्या तुहां ले मछीयां हईयां ? तिने जबाब दित्या, आहां ले नीं आ।
\v 6 फेरी यीशुये तिन्हां जो बोलया किस्तिया रे सज्जे हत्था खा जाल लावा, तां तुहां जो कुछ मिली जाणियां। तां तिन्हें जाल लाया होर बौहत जादा हुणे रिया वजह ते सै तिस्सो खिंजी नी सके।
\v 7 फेरी यीशुये रे प्यारे चेले पतरसा ने बोलया, ये तां प्रभु आ। तजे शमौने सुणेया भई सै प्रभु आ तां तिने पाणिये व छाल मारी ती, कने झट-पट अपणे कपड़े पेह्नी ले (कें भई सै नंगा था।)
\v 8 पर होर चेले मछियाँ ने भरी रा जाल खींजदे-खींजदे किस्तिया च कनारे खो आई गे। ( कें भई सै धरतिया ते कोई जादा दूर नी थे, तिन्हां री दूरी 100 मीटरां री थी)
\p
\v 9 तंजे सै कनारे पर आये तां तिने तेथी कोयलयां री आग बल्ल दी देखी। तिस पर मछी कने रोटी पकणे जो रखी री थी।
\v 10 यीशुये तिन्हां ने बोलया, तुहें हुण सै जे मछियां पकड़ी रियां, तिन्हां च ते खरीयां-खरीयां ली आवा।
\v 11 शमौन पतरस किस्तिया परा जो गया होर 153 बड-बडियां मछियां ने भरी रा जाल कनारे खा खींजया। जाला च बौहत जादा मछियां थियां फेर भीं बी सै जाल फटेया नींया।
\v 12 यीशुये तिन्हां जो बोलया, ऐथी आवा कने रोटी खावा। तिसरे चेलेयां च ते किसी जो बी ये पुछणे री हिम्मत नी हुई भई तु कुणा ? कें भई तिन्हां जो पता लगी गरा था भई सै प्रभु आ।
\v 13 यीशुये आगे बधी ने रोटी कने मछियां लई होर तिन्हां जो दित्ती।
\v 14 ये तिज्जी बारी थी तजे सै मरिरेयां च ते जीउंदा हुणे ते बाद यीशु अपणे यां चेलेयां जो दुस्सया।
\s यीशु कने तिसरा चेला
\p
\v 15 तजे तिन्हें रोटी खाई ली तां यीशुये शमौन पतरसा जो बोलया, हे यूहन्ना रे पुत्र शमौन, तितना प्यार जे ये मेरने करांए क्या तु मेरने इन्हांं ते जादा प्यार करां ? पतरसे यीशुये जो बोलया, हाँ प्रभु तु जाणां भई हऊं तेरने प्यार करां। यीशुये पतरसा जो बोलया, मेरे मेम्नेयां री रखवाली कर।
\v 16 सै तिसने फेरी भीं बोलां, यूहन्ना रे पुत्र शमौन, क्या तु मेरने प्यार करां ? पतरसे यीशुये जो बोलया, हाँ प्रभु तु जाणां भई हऊं तेरने प्यार करां। यीशुये पतरसा जो बोलया, मेरीयां भेड्डां री रखवाली कर।
\v 17 यीशुये फेर तिज्जी बार पतरसा जो बोलया, यूहन्ना रे पुत्र शमौन, क्या तु मेरने प्यार करां ? पतरस बोह्त परेशान हुई गया भई यीशुये तिस्सो तिज्जी बार ये पुछया, क्या तु मेरने प्यार करां ? तां पतरसे यीशुये जो बोलया, हे प्रभु तु सब कुछ जाणां, तु जाणां भई हऊं तेरने प्यार करां। यीशुये तिस्सो बोलया, मेरीयां भेड्डां जो चरा।
\v 18 हऊं तेरने सच बोलां, भई तालुं जे तु जवान था, तां तु अपणे लका जो बन्ही ने तेथी जे दिल करां था तेथी जो चली जांवां था। पर हुण तु बुड्डा हुणे लगी गरा, तु हाथ पसारने कने, होरसी तिज्जो तयार करीने। तेथी जे तु नी चाह्दाँ तेथी तिज्जो लई जाणा।
\v 19 तिने ये दसणे खातर बोलया, भई परमेश्वरा री महिमा तिसरे मरने ते किंयां-किंयां हुणी। ऐढ़ा गलाई ने यीशुये तिस्सो बोलया, मेरे पीछे चल्ल।
\s यीशु कने तिसरा प्यारा चेला
\p
\v 20 पतरस पिछे मुड़ेया होर देखया भई, सै जे चेला, तिस्सो जे यीशु प्यार करां था, तिन्हां रे पिछे आये रां ( ये सै ई था तिने जे रोटी तोड़दे बक्ता, यीशुये खा झुकी ने पुछेया था भई, हे प्रभु सै कुणां तिस जे तिज्जो धोखे ने पकड़वाणा। )
\v 21 तजे पतरसे तिस्सो देख्या तां तिने यीशुये ते पुछेया प्रभु इसरा क्या हुंगा ?
\v 22 यीशुये तिस्सो बोलया, जे हऊं चाह्ऊं तां तदुआं तको जे मांह औणा ऐह ऐथी ई रौ। तां इसते तिज्जो क्या आ ? पर तु मेरे पीछे चल्ल।
\v 23 ईयां ई ये गल्लां भाईयां (चेलेयां) च ऐथी तको फैली गी यां भई, तिस चेले नी मरना। पर यीशुये ऐढ़ा नी बोली रा था भई, तिस चेले नी मरना। पर ये बोली रा था, जे हऊं चाह्ऊं तां तदुआं तको जे मांह औणा ऐह ऐथी ई रौ। तां इसते तिज्जो क्या आ ?
\s उपसंहार
\p
\v 24 ये सै ई चेला सै जे इन्हां गल्लां री गवाई देया रां कने तिने जे ये गल्लां लिखियां; होर अहें जाणां ये भई तिसरी गवाई साच्च ई।
\v 25 यीशुये होर भी मते सारे चमत्कारा औऴे काम किते। जे इक-इक काम सै जे तिने किते, लिखी दित्ते जाओ, तां हऊं सोचां भई, सै जे कताबां लखों दिंयां सै इतनियां जादा हुणियां थीं यां भई धरतिया पर आई नी सकदियां थीयां।
